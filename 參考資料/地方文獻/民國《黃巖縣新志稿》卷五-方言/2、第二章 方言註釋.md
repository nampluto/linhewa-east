
> 説明：  
> { }特殊字符  
> ☐ 字跡不清  
> () 勘誤説明等
>
> 註：此篇内容記載的民國方言詞彙很有參考價值，**但所使用的正字及考證存在不少附會的情況**，請注意判斷。
>
> pdf 文檔見 [黃巖檔案館 方志](http://www.hyqdag.com/col/col1229578053/index.html)。

# 第二章 方言註釋

邑人 任重 輯、溫嶺 趙沛 註音

自揚子雲作方言 而方言遂為世所重視 吾邑方言 人以其有音無字 引為詬病 竊嘗考之 大都出經入史 或散見於諸子百家之書 及名人小説中 無一語無來厯 特方言之音 與本音少差異耳 然依雙聲叠韻求之 亦無不合 夫何病之有 今搜集方言之切於日用者 著之於篇 分為天地人物及雜語五部 部各為表 表列分類方言本音方音考證五欄 觀考證 可以知吾邑方言無一語無來厯矣 凡普通方言 其字與音 為人所共知 無别解者 概不錄


## 第一節 天部

分類，方言，本音，方音，考證

### 天色，

天暡曚（ㄊㄧㄝ ㄥ ㄇㄥ），集韻暡翁上聲曚音蒙，讀若曚曚，集韻、暡曚、天未明、按、俗謂天未明時、曰天暡曚、

天𣍺白（ㄊㄧㄝ ㄉㄚ ㄅㄜ），𣍺字彙補魯乃切(註：字彙補為普乃切)，𣍺讀杜乃切，字彙補、𣍺、月未盛明、按、俗謂將曉而天色微白、曰天𣍺白、

天亮奣（ㄊㄧㄝ ㄌㄧㄤ ㄇㄥ），奣廣韻烏猛切音䁝，奣讀猛平聲，六書略、奣、明也、按、俗謂侵晨天略明、曰天亮奣、

天䵨黑（ㄊㄧㄝ ㄇㄤ ㄏ），䵨廣韻莫江切音尨，，玉篇、䵨、冥暗、按、今俗謂向晚天色冥暗、曰天䵨黑、又謂日暮天黑、曰天䵵黑、天𪒙黑、天𪒂黑、集韻、䵵、黑色、音㔍、𪒙、黑也、音撮、𪒂、黑也、音默、又謂雲黑、曰黑黕黕、魏文帝愁雲賦、玄雲黕其四塞是也、讀敦上聲、

### 日，

暕（ㄍㄧㄝ^），廣韻古限切音簡，讀簡入聲，廣韻、暕、隂旦日明也、按、俗謂天陰時、日忽出現光明、曰暕、

暵赫（），集韻音罕罅，讀若熯蟹，沈佺期詩、是時威夏中、暵赫多瘵疾、暵赫、受夏天烈日之熏炙也、按、俗謂夏時烈日熏炙、曰熯蟹、乃暵赫之誤、

紅暾暾（ㄏㄥ ㄉㄣˊ ㄉㄣˊ），暾廣韻他昆切音燉，暾讀屯上聲，楚辭、日暾暾其西舍兮、唐書五行志、開元五年、洪澤二州災、火延燒郡舍、郡人先見火精赤暾暾飛來、旋即火𤼵、按、俗謂日色紅、曰日頭紅暾暾、火光紅、曰火光紅暾暾、

白㬒㬒（ㄅㄜ ㄇㄤˊ ㄇㄤˊ），㬒廣韻模朗切音莽，，廣韻、㬒、無日光也、按、俗謂日無赤光、曰日頭白㬒㬒、

日頭曭（ㄬㄧ ㄊㄧㄡ ㄨㄤ），曭廣韻他朗切音儻，曭讀若枉，廣韻、曭、日不明也、按、俗謂日光不明、曰日頭曭、

黑晻晻（ㄏ ㄧㄝ ㄧㄝ），晻集韻衣儉切音奄，，廣韻、晻晻、目無光也、按、俗謂日無光、曰日頭黑晻晻、

昳（ㄉㄧ^），唐韻徒結切音耋，讀都結切，書無逸、自朝至於日中昃、疏云、昃亦名昳、言日蹉跌而下、謂未時也、按、俗謂日斜時、曰日頭昳落了、

㫰（ㄌㄤˊ），集韻郎宕切音浪，，集韻、㫰、暴也、按、俗謂將衣物略暴於日中使乾、曰㫰㫰燥、

𤾥昤昲燥（ㄙㄨㄥ ㄌㄧㄥ ㄈㄧˊ ㄙㄠ），集韻音鬆靈費噪，昲讀費上聲，集韻、𤾥、白貌、或作㬝、昤、日光、或作𣌟、揚子方言、昲、曬乾物也、或作曊、説文、燥、乾也、按、俗謂曬物於日光下、色變白而乾、曰、𤾥昤昲燥、或單曰𤾥燥、曰白𤾥𤾥、曰昲燥、曰燥昲昲、

㬝𣉕（ㄙㄨㄥ ㄙㄤ），𣉕集韻四浪切音搡，𣉕讀若爽，集韻、㫰𣉕、暴熭也、按、俗謂㫰衣服微乾曰㬝𣉕、又糓曬乾時、齒斷之即𤼵響、曰𣉕響、

燥㬘（ㄙㄠ ㄙㄜ^），㬘集韻蘇谷切音速，，集韻、㬘、燥也、按、俗謂衣物被日曬燥曰燥㬘、

暍（ㄒㄧ^），廣韻許葛切音喝，，説文、暍、傷暑也、淮南子人間訓、武王蔭暍人於樾下、左擁而右扇之、天下懐其德、按、俗謂夏日被暑氣中傷、曰日頭氣暍了、

### 風，

颺（ㄧㄤˇ），廣韻餘亮切音漾，，説文、颺、風所飛揚也、晋書孫綽傳、𥳽之颺之、穅秕在前、俗謂將米糓向風前揚去穅秕曰颺、

颳風（ㄍㄨㄜ^ ㄈㄨㄥ），颳字彙古滑切音刮，，字彙、颳、惡風也、按、俗謂拔木倒屋傷人之惡風、曰颳風、

熱䬉䬉（ㄬㄧ^ ㄏㄨㄜ^ ㄏㄨㄜ^），䬉廣韻呼麥切音剨，，玉篇、䬉、熱風也、按、俗謂盛夏風來含有熱氣者、曰熱䬉䬉、

冷颼颼（ㄌㄤ ㄒㄧㄛ ㄒㄧㄛ），颼廣韻所鳩切音搜，，堅瓠續集、載吳門歌、吳門雁過是中秋、颯然毛骨冷颼颼、又桃花扇第十一齣、阮大鋮唱、恨不得雙翅颼颼、按、俗謂冷風襲人、毛骨俱聳、曰冷颼颼、謂人兩脚急行、若鳥張兩翼急飛、曰急颼颼、

𩙛𩙛（ㄏㄨㄥ ㄏㄨㄥ），廣韻呼肱切音薨，，廣韻、𩙛𩙛、大風、按、俗謂大風之聲、曰𩙛𩙛聲、

### 雨雪，

雨花濛（ㄩ ㄏㄨㄚ ㄇㄥ），濛唐韻莫紅切音蒙，，説文、濛、微雨也、按、俗謂微雨、曰雨花濛、

霢霂絲（ㄇㄤ ㄇㄥ ㄙ），霢霂集韻音麥木，讀若萌蒙，爾雅釋天、小雨謂之霡霂、按、俗謂如絲之小雨、曰霢霂絲、

𩄚𩄚聲（ㄗ ㄗ ㄒㄧㄥ），𩄚唐韻即夷切音咨，，説文、𩄚、雨聲、按、俗謂小雨連下不斷之聲、曰𩄚𩄚聲、

䨜䨜聲（ㄆㄤ ㄆㄤ ㄒㄧㄥ），䨜玉篇北朋切音鵬，䨜讀若澎，玉篇、䨜、大雨也、按、俗謂大雨聲、曰䨜䨜聲、

𩂾𩂾䨗䨗（ㄆㄨ ㄆㄨ），集韻𩂾音𨂲(註：應為竮)䨗音浮，䨗讀若鋪，集韻、𩂾𩂾、雨貌、玉篇、䨗䨗、雨雪貌、按、俗謂大雨曰𩂾䨗、又曰𩂾䨗亂濺、謂雨雪、曰雪䨗䨗聲又曰𩂾𩂾䨗䨗、

滴沰（ㄉㄧ^ ㄉㄜ^），集韻音的矺，讀若的篤，崔寔農家諺、上火不落、下火滴沰、言丙日不雨、則丁日有雨也、按、俗謂落雨時、簷流滴滴聲、曰滴沰、又按説文、涿、流下滴也、段注、俗謂一滴曰一涿、音篤、則滴沰原作滴涿、

簷水㸃㸃渧（ㄧㄝ ㄒㄩˊ ㄉㄧㄝˊ ㄉㄧㄝˊ ㄉㄧ），渧廣韻都計切音帝，，通俗文、零滴謂之𤃀渧、按、俗謂簷流之零滴、曰渧、零滴之一㸃一㸃落下者、曰㸃㸃渧、

雪䨛子（ㄒㄩ^ ㄙㄜ^ ㄗˊ），䨛廣韻山責切音索，，廣韻、䨛、霰也、按、俗呼霰為雪䨛子、集韻作𩂨、

### 冰，

𤁦冰（ㄍㄧㄝˊ ㄅㄧㄥ），𤁦玉篇胡減切音檻，𤁦讀渠減切，玉篇、𤁦、懸水貌、按、俗謂結冰時、其水上懸、曰𤁦冰、

### 電，

曄火杖（ㄩㄜ ㄏㄨ ㄑㄧㄤ），曄廣韻筠輒切音燁，曄讀若聿，玉篇、曄、震電貌、後漢書張衡傳、思玄賦、列缺曄其照夜、言電光一閃而夜明也、按、俗謂閃電、曰曄火杖、又按、詩小雅十月之交篇、爗爗震電、孔疏、言其聲駁駛遇常、盖電疾馳也、爗、音饁、與曄音義同、

### 虹，

鱟（ㄏㄧㄡ），廣韻胡遘切音侯(註：應為候)，讀呼遘切，山海經註、鱟魚、形似惠文冠、農政全書、俗呼虹為鱟、有東鱟晴、西鱟雨之諺、閩雜記、斷霓又名屈鱟、其狀如鱟魚乗潮屈尾也、按、虹嘗作半圓形、鱟魚乗潮屈尾時、亦祗見半圓形之殼、狀極相似、故俗謂虹見曰掛鱟、又按通俗編、爾雅釋天、註、江東呼螮蝀為雩、音義云、雩、于句切、句讀若彀、即大雅敦弓既句之句、因于句切音近鱟、遂誤為鱟耳、其説未知是否、附記於此、

### 時間，

曏者（ㄑㄧㄤ ㄐ），廣韻音向赭，讀若暢姐，説文、曏、不久也、段註、今人語曰一晌半晌、皆是曏字之誤、按、俗謂為時不久、曰一曏、稍久曰一大曏、又通作鄉、左傳莊三十二年、鄉者牙曰慶父材、按、俗亦謂為時不久、曰鄉者、一説係頃者二字、頃暢双聲、亦通、

曩時（ㄋㄤˇ ㄖ），曩唐韻奴朗切囊上聲，曩讀若囊，説文、曩、曏也、禮記檀弓、曩者、爾心或開予、曩者何、謂杜蕢入飲、師曠李調畢、即趨出、為時不久也、按、俗謂為時不久、曰曩時、又曰當曩、

### 氣候，

冷曀曀（ㄌㄥ^ ㄧ ㄧ），曀唐韻于計切音翳，，説文、曀、隂而風也、詩邶風、曀曀其陰、按、天陰而多風、則氣候寒冷、故俗有冷曀曀之語、

清㵾㵾（ㄑㄧㄥ ㄉㄧㄥ ㄉㄧㄥ），㵾唐韻七定切請去聲，㵾讀頂去聲，説文、㵾、冷寒也、按、俗謂冬日無風無雨無雪、而清冷異常、寒氣逼人、曰清㵾㵾的冷、

### 鬼神，

披魕（ㄆㄧ ㄐ），魕集韻居希切音幾，，説文、魕、鬼俗也、淮南子人間訓、荆人鬼、越人魕、按、今俗有病之家、嘗延小巫、曰童身者、託鬼神言以治病、謂之披魕、盖神降時、童身顛狂、髮披散如鬼也、

魖耗（ㄏㄩ ㄏㄠ），魖唐韻朽居切音虛，，説文、魖耗、鬼也、按、俗謂藏物無端耗損虛空、曰魖耗、

䰰䰰聲（ㄐㄩ ㄐㄩ ㄒㄧㄥ），唐韻人朱切音儒，讀若朱，説文、䰰、鬼鬽聲、䰰䰰不止也、按、今俗婦人、見兒女纒語不止、嘗詈之曰、䰰䰰聲同鬼呌、

犦矟（ㄆㄜ^ ㄙㄛ^），廣韻音雹朔，，唐書儀衛志、二人持犦矟、佩横刀、金史儀衛志、元史儀仗志、皆有犦矟、韻會緯略云、犦牛抵觸百獸、無敢當者、故金吾刻犦牛於槊首以辟邪、按、今俗於小兒猝有驚恐啼哭時、嘗連呼犦矟犦矟者、盖提犦矟之名、以辟邪鬼也、説文、矟、亦作槊、矛也、

兮呀（ㄧ ㄛ），，，九華真人書、忽𤼵哀音之兮呀、按今道士為人求壽、或禳災、開口𤼵音、輒曰兮呀兮呀、有哀求苦告之意、

抲耗神（ㄎㄛ ㄗㄠ ㄒㄧㄥ），抲集韻虎何切音呵，呵讀柯去聲耗讀若竈，説文、抲、撝也、周書曰、盡執、抲、段註、今文尚書酒誥篇、作盡執拘、拘、猶抲也、抱朴子地真卷、月建煞耗之神、按今俗冬日大儺、謂之抲竈神、乃抲耗神也、人家最忌耗神、每見扮紅鬚神者、持劍入人家、大聲呼曰煞耗煞耗、盖尋覓煞耗之神、欲執抲之也、若竈神、俗傳其上天奏人間善惡、方敬事之不暇、敢乎抲乎哉、

頭達（ㄊㄧㄡ ㄉㄟ），，又讀若頭對，朱象賢聞見偶錄、官吏出行時、前列儀仗、元人謂之頭達、頭達者、儀仗在前、使前頭之路通達無阻也、按、今神廟中排列之儀仗、尚稱頭達、又作頭踏、南柯記傳奇、所唱、擺五花頭踏迤邐而前是也、


## 第二節 地部

分類，方言，本音，方音，考證

### 山，

山𡶄頭（ㄙㄢ ㄆㄠ ㄊㄧㄡ），𡶄集韻班交切音包，𡶄讀若砲，音韻正訛、山𡶄頭也、音同砲、按、俗謂山突起而高處、曰山𡶄頭、

山尖崸（ㄙㄢ ㄐㄧㄝ ㄉㄣˊ），崸字彙杜本切敦上聲，，字彙、崸、山名、按、俗謂凡山露出高尖之處、曰崸、有若千山尖、即曰若千崸、

巑（ㄗㄨㄟˊ），唐韻在丸切音攢，讀鑽上聲，廣韻、巑岏、山竦立貌、岏音黿、按、俗亦謂山竦立曰巑、嘗有山頭地名曰巑者、

阧峻（ㄉㄧㄡˊ ㄙㄣ），廣韻音斗浚，，玉篇、阧峻也、韻會、巖壁峭絶也、按、俗謂峻極如峭壁者、曰壁阧峻、

一㟍山（ㄧ ㄌㄤˊ ㄙㄢ），㟍集韻里黨切音朗，，集韻、山康㟍、山空貌、按、俗謂山與山之間有空處以為界者、曰一㟍山、

山岬（ㄙㄢ ㄍㄧㄝ^），岬集韻古狎切音甲，岬讀渠狎切，左思吳都賦、傾藪薄、倒岬岫、注、兩山閒曰岬、按、俗亦謂兩山之間、曰山岬、

山豅（ㄙㄢ ㄉㄨㄥˇ），豅集韻盧貢切音弄，，集韻、豅、山深貌、説文、大長谷也、按、俗謂山谷之深長者、曰山豅、

山隒水隒（ㄙㄢ ㄑㄧㄝ ㄒㄩ ㄑㄧㄝ），隒廣韻魚檢切音歛(註：應為顩)，隒讀若欠，説文、隒、崖也、段注、崖者、高邊也、俗語謂邊為隒、當作此字、爾雅釋畜疏、善陞巘者登山隒也、詩王風、在河之漘傳、漘、水隒也、按、俗謂山岸邊曰山隒、水岸邊曰水隒、廣韻又作磡、

墺（ㄠ），廣韻烏到切音奥，，説文、墺、四方之土可定居者也、按、俗謂山曲之地可定居者曰墺、俗冩作嶴、字典無嶴字、

𢬵山（ㄆㄟ ㄙㄢ），𢬵廣韻普官切音潘(註：見廣韻拌字)，𢬵讀若判，音韻正訛、估木菓價而縂買之、謂之𢬵、按、俗亦謂估木菓價而縂買之曰𢬵、估全山之木菓價而縂買之、曰𢬵山、

### 水，

濥濥動（ㄧㄣ ㄧㄣ ㄉㄨㄣ），濥廣韻羊晋切音酳，濥讀若胤，説文、水脈行地中濥濥也、段注、濥濥、動貌、按俗謂物體微動、曰濥濥動、

洸洸聲（ㄏㄨㄤˊ ㄏㄨㄤˊ ㄒㄧㄥ），洸集韻户廣切音幌，洸讀觥上聲，説文、洸、水湧光也、爾雅釋訓、洸洸、武也、注、果毅貌、按、俗謂其人勇武果決赴事者、曰洸洸聲去做事、盖以水之湧出有聲為喻也、

漩渦（ㄙㄨㄟˇ ㄨ），集韻音鏇倭，，朱子答吕子約書、蘇黄門初不學佛、只因在筠州、䧟入此漩渦中、按、俗謂水會流處回旋作渦者、曰漩渦、

灓（ㄌㄨㄟˊ），唐韻洛官切音鑾，，集韻、灓、沙丘絶水横流也、一曰舟絶流渡曰灓、按、俗謂船遇横浪或横流之水、致船顫動、人欲吐者、曰灓、

水渚（ㄒㄩ ㄐㄩ），渚唐韻章與切音煮，渚讀章魚切音諸，爾雅釋水、小洲曰渚、洲者水中可居之地、按、俗謂水中央之地、曰水渚、

濮𣿅（ㄆㄜ^ ㄉㄨㄥˊ），集韻音卜董，讀若僕囤，集韻、𣿅、物墮水聲、按、俗謂墮水聲曰𣿅、又曰濮𣿅、又曰𣿅𣿅聲、孫穆鷄林類事、高麗方言謂鼓曰濮、盖物墮水猶擊鼓、亦作濮聲也、

瀩（ㄊㄟ），正字通杜貴切音隊，讀若推，正字通、瀩、水帶沙往來之貌、按、俗謂水挾沙忽來忽去、曰瀩來瀩去、

漴（ㄗㄨㄥ），集韻仕巷切宗(註：應為淙)去聲，讀若䚎，集韻、漴、水所衝也、一曰雨疾下也、按、俗謂物被大水或疾雨所衝下、曰漴、

埩（ㄗㄤˊ），集韻鋤耕切音峥，讀峥上聲，集韻、埩、魯城北門池也、魯城北門池、本作浄、見説文、按、俗謂池之長而曲者曰埩、

汪溏泥漿（ㄨㄤˊ ㄊㄜㄤ ㄬ ㄐㄧㄤ），汪唐韻音尫廣韻又音枉，，通俗文、停水曰汪、池之污濁者、按、俗謂人睡起時、眼液凝結如泥漿而色黄者、曰眼汪、讀若尫、又謂池水涸時、泥濁如漿、曰汪溏泥漿、謂鷄鴨蛋内部腐敗、黄白混濁如泥漿者、亦曰汪、讀若枉、

河底㶁裂（ㄏㄡ ㄉㄧ ㄍㄨㄜ^ ㄌㄧ^），㶁廣韻古伯切音虢，，説文、㶁、水裂去也、按、俗謂水涸河底裂開、曰河底㶁裂、若器物裂開、則作䂸裂、廣韻、䂸、破也、音摑、

犯水戹（ㄈㄞ ㄒㄩ ㄝ^），戹唐韻於革切音阨，戹讀若壓，增韻、戹、困難也、南史、梁蕭方請討河東王、元帝謂曰、汝有水戹、深宜慎之、按、俗謂人落水死、曰犯水戹、

### 田，

田畹（ㄊㄧㄝ ㄨㄟ），畹唐韻於阮切音宛，，説文、田二十畝曰畹、段注、或曰田之長曰畹、按、俗謂田之長濶面積曰田畹、

田畈（ㄊㄧㄝ ㄅㄢˊ），畈廣韻方願切音販，畈讀若板，廣韻、田、畈也、按、俗謂田底曰田畈、故連佃田、曰上下帶畈、

至界（ㄗ ㄍㄚ），界唐韻古拜切音戒，界又讀火拜切，説文、界、境也、按、俗謂東南西北四至之境、曰至界、讀若戒、又謂草木叢生之境曰草界、𣗳界、讀火拜切、

田垠（ㄊㄧㄝ ㄎㄥ），垠集韻古恨切音艮，垠讀肯去聲，説文、地垠、咢也、一曰岸也、段注、古者邊界謂之垠咢、按、俗謂田之邊界、略高起如堤岸者、曰田垠、

田埂（ㄊㄧㄝ ㄍㄜㄤˊ），埂廣韻古杏切音綆，埂讀巨港切，説文、秦謂坑曰埂、段注、今江東語謂畦埒為埂、按、俗謂田間小坑、曰田埂、有直埂横埂之分、又屋上盖瓦行行相間之流水坑、曰屋瓦埂、

### 園，

園圃（ㄩㄢ ㄍㄨˊ），，讀若園股，説文、種菜曰圃、周禮天官太宰、九職、二曰園圃、毓草木、按、俗謂種菜之園地、曰園圃、

壣（ㄌㄧㄥ），廣韻力珍切音鄰，，廣韻、蔬田曰壣、按、俗謂狹長形之蔬園一條、曰一壣、又陸魯望詩、我本曾無一稜田、稜讀楞去聲、與壣義同、

㙀（ㄌㄧㄨˇ），廣韻力救切音溜，，廣韻、壣土曰㙀、按、俗謂園地一壣中之一小條、曰一㙀、

### 道路，

道地（ㄉㄠˊ ㄉㄧ），道唐韻徒皓切陶上聲，道又讀蕩大二音，前漢書郭觧傳註、師古曰居中間為道地、和輯之也、按、俗謂居中為人調解和事曰為人道地、讀陶上聲、又葯店招牌、皆稱川廣道地葯材者、言如川朴來自四川道地、廣皮來自廣東道地、並非别地方假貨也、讀若蕩、又邑城之道義巷、及長道逺路之道字、皆讀若大、又如俗語怪道二字、讀若拐大皆是、

窵角（ㄉㄧㄠˊ ㄍㄜ^），窵唐韻多嘯切音吊，，説文、窵、窅深也、按、俗謂偏僻深逺之處、曰窵逺又曰窵角、

### 泥，

滃（ㄥ），唐韻烏孔切音蓊，，岳陽風土記、灉湖在州南、春冬水涸、昔人謂之乾湖、水經謂之滃湖、滃湖者、雖涸而未盡乾、泥濘䧟足之謂也、按、俗謂泥濘䧟足、曰滃、

㙙澒（ㄌㄥ ㄍㄨㄥˇ），集韻音隴汞，，説文、㙙、塗也、段注、通俗文云、泥塗謂之㙙澒、按、泥塗必兼水土為之、古㙙字從水土、俗謂䧟足於泥塗時、水土作聲曰㙙澒、

泥坺頭（ㄬ ㄆㄛ ㄊㄧㄡ），坺廣韻蒲撥切音跋，，説文、一臿土為之坺、段注、一臿初起之土、未及整理成凷者、謂之坺、今人謂坺頭是也、按、俗謂之泥坺頭、

濫淤泥（ㄌㄢ ㄨ ㄬ），淤廣韻央居切音於，淤讀若烏，説文、淤、澱滓濁泥也、按、俗謂澱滓濁泥曰濫淤泥、

灒泥（ㄗㄝ ㄬ），灒唐韻則旰切音贊，，説文、灒、污灑也、按、俗謂衣履被污泥所沾灑、曰灒泥、又熬油涫沸曰潑亦曰灒、

### 塗田，

㙊（ㄐㄧㄤ），集韻知亮切音帳，，集韻、㙊、沙墳地也、按、俗謂泥沙墳起、變為田地可耕種者、曰㙊、唐韻作㙣、

塗潬（ㄉㄨ ㄉㄢ），潬正韻徒亶切音但，，正韻、潬、沙渚也、爾雅釋水、潬沙出、注、今江東呼水中沙堆為潬、釋曰、言潬者、是沙堆出於水中之名也、故曰沙出、按、今海邊新㙊之沙地、曰塗潬、俗冩作坦、非、

### 洞穴，

地𥥡（ㄉㄧ ㄨㄥ），𥥡集韻胡貢切音哄，，集韻、𥥡、空貌、按、今農家嘗穴地、空其中、以藏農作物、謂之地𥥡、

地窞（ㄉㄧ ㄝ），窞唐韻徒感切音萏，窞讀限去聲，説文、窞、坎中更有坎也、易曰、入於坎窞、虞番云、坎中小穴稱窞、按、俗謂狹長之小穴曰窞、

窟籠（ㄎㄨㄛ^ ㄌㄨㄥ），，，宋景文筆記、孔曰窟籠、按、俗亦謂孔曰窟籠、

窨（ㄧㄥ），唐韻於禁切音蔭，，説文、窨、地室也、段注、俗以酒水等埋藏地下曰窨、按、俗以盛酒於缸、埋藏地下曰窨缸、藏油於地下曰窨油、

### 火，

灼（ㄐㄧㄜ^），廣韻之若切音酌，讀池若切，廣韻、灼、燒也、按、俗謂柴炭過火而燒曰灼、

燩（ㄍㄜ^），廣韻苦角切音確，讀古角切音閣，廣韻、燩、乾燥也、玉篇、火乾物、博雅、曝也、按、俗謂置物於火上曝乾之、曰燩、

煹（ㄑㄧㄡ），廣韻古候切音遘，讀若湊，廣韻、煹、舉火也、按、今俗欲舉火、嘗以燈䋲向火、遇火而灼、曰煹灼、

焇（ㄒㄧㄠ），廣韻相邀切音宵，，玉篇、焇、乾也、按、俗謂火太熱、致口鼻喉舌乾燥者、曰熱焇焇、

焪（ㄘㄨㄥ），廣韻去仲切音䛪，讀冲去聲，廣韻、焪、火乾物也、按、俗謂舉物向火煙上乾之、曰焪、因而物被煙氣熏黑、曰煙焪黑、

烏𤑷𤑷（ㄨ ㄧㄝ ㄧㄝ），𤑷集韻乙業切音腌，𤑷讀若眣，集韻、𤑷、火不明貌、按、俗謂火不明曰烏𤑷𤑷、又廣韻、𤒤、音輦、小然火也、小然火則光亦不明、俗謂之烏𤒤𤒤、與烏𤑷𤑷音義皆相近、

㷈（ㄥ），集韻遏合切音姶，讀遏肯切恩上聲，集韻、㷈、藏火也、正字通、今人謂藏火使復燃曰㷈、讀若遏、按、俗謂以灰盖炭火使不滅曰㷈、

炦（ㄇㄟˇ），唐韻蒲撥切音跋，讀謨背切音妹，説文、炦、火氣也、按、俗謂物體遇火、徒有火氣而無火光時、曰炦、

煴田狗（），煴集韻烏没切音揾，煴讀昆去聲，説文、煴、鬱煙也、前漢書蘇武傳、鑿地為坎、置煴火、師古曰、煴、聚火無焱者也、按、農人嘗於田野獸穴中、堆燒稻草、扇鬱烟入穴内、以驅田狗、謂之煴田狗、

熄（ㄒㄧ^），唐韻相即切音息，，畜火也、一曰滅火、按、俗謂竈中止爨、曰熄火、吹燈滅之、亦曰熄火、

煤炱（ㄇㄟ ㄊㄧㄡ），炱唐韻徒哀切音臺，炱讀若頭，説文、炱、灰炱煤也、按、俗謂為人作事、污及自身、曰觸煤炱、事有污㸃、被人譏笑、曰煤炱灰倒壅起、

熓（ㄨ），字彙補烏古切音鄔，讀若烏，字彙補、熓、火熄也、按、俗謂火滅曰熓、吹燈滅火曰吹熓、

煙㷯㷯（ㄧㄢ ㄆㄤ ㄆㄤ），㷯集韻謨(註：應為蒲)蠓切篷上聲，又㷯㷯讀若蚌蚌，集韻、㷯𡋯、煙塵雜起貌、按、俗謂火葯遇火暴𤼵、起煙即☐、曰㷯、讀篷上聲、至若濃煙四起、連接不止、曰煙㷯㷯、讀若蚌蚌、


## 第三部 人部

分類，方言，本音，方音，考證

### （身體類）頭，

天𩆒盖（ㄊㄢ ㄌㄧㄥ ㄍㄧㄝ），𩆒篇海力丁切音靈，，篇海、天𩆒、人頂骨、按、俗謂人頂骨、曰天𩆒盖、

𡔣（ㄐㄧ^），廣韻古屑切音結，，説文、𡔣、頭傾也、按、俗謂頭傾向左偏、或右偏、曰頭𡔣轉、

夨頭（ㄐㄧㄝˊ ㄊㄧㄡ），夨集韻乃結切音湼，夨讀若件，説文、夨、傾頭也、象形、段注、象頭不直也、按、俗呼頭不直者、曰夨頭、

𩔝𩒻（ㄍㄥ ㄍㄥ），集韻𩔝音搇𩒻宜禁切吟去聲，皆讀渠根切，集韻、𩔝𩒻、首動也、按、今欲使小兒首動、嘗以手承其頰而動之、呼曰𩔝𩒻、

𩔸𩔡（ㄧㄡ ㄉㄧㄡ），集韻音謳兜，，玉篇、𩔸𩔡、面折也、按、俗謂人面部凹凸太甚、曰生得𩔸𩔡、又謂人作事不平正、若面部之凹凸太甚者、曰𩔸咧𩔸𩔡、

䫀頭（ㄎㄥ ㄊㄧㄡ），䫀廣韻古恨切音詪，䫀讀苦恨切，説文、䫀、頰後也、按、頰者面旁、頰後者、面旁後部分、形若退後而額顙突出在前也、今俗謂之䫀頭、

歪頭顩角（ㄨㄚ ㄊㄧㄡ ㄐㄧㄝ ㄍㄜ），顩集韻魚檢切音广，顩讀除檢切，集韻、頤上曲曰顩、按、俗謂頭斜𡔣而頤上曲者、曰歪頭顩角、角、謂地角、即頤也、

臨轉頭（ㄌㄧㄥ ㄗㄨㄝ ㄊㄧㄡ），，臨讀領平聲，西廂記、驚艷、怎當他臨去秋波那一轉、借廂、就不合臨去也囬頭望、按、俗謂臨去轉頭、曰臨轉頭、又曰臨頭轉、盖省一去字也、

### 面，

酒窐（ㄐㄧㄨ ㄨ），窐集韻烏瓜切音窊，窐讀若渦，説文、窐、空也、段注、高誘註淮南子曰、靨輔者、頰上窐也、按、俗謂笑時頰上作小漩渦形者、曰酒窐、又曰酒靨、靨、集韻厭上聲、

緬靦（ㄇㄧㄝˊ ㄊㄧㄝˊ），正韻音免腆，，容齋四筆、中心有愧、見之顏面者、謂之緬靦、按、俗謂婦女貌美而有嬌羞之態、曰緬靦

胍𦘴（ㄎㄨˊ ㄉㄨ^），廣韻音孤都，讀若苦獨，廣韻、胍𦘴、大腹貌、集韻一曰椎之大者， 故俗謂仗頭大為胍𦘴、按、即今之神廟仗頭圓大如瓜者、是也、俗謂人忿怒面脹如胍𦘴形者、曰胍𦘴臉、

烏𦒻（ㄨ ㄉㄧㄝ），𦒻廣韻多念切音店，，説文、𦒻、老人面如㸃也、按、俗亦謂面上生黑㸃、曰烏𦒻、

䩌枯（ㄐㄧㄠ ㄎㄨ），䩌廣韻即消切音焦，，廣韻、䩌、面枯貌、按、俗謂面色黄黑枯燥、曰䩌枯、

黑䵴（ㄏ^ ㄩㄥ），䵴字彙與暈同，䵴讀若藴，集韻、䵴、面黑氣也、按、俗謂面有黑氣、曰黑䵴、以為氣運不佳之兆、

䫏醜（ㄑㄧˇ ㄑㄧㄨ），䫏廣韻去其切音欺，䫏讀若奇，説文、䫏、醜也、段注、淮南書云、視毛嬙西施猶䫏醜也、高誘注、䫏、䫏頭也、方相氏黄金四目、希世之䫏貌、䫏醜、言極醜也、按、俗謂極醜曰奇醜、當作䫏醜、

白䩍䩍（ㄅㄜ ㄌㄧㄠˊ ㄌㄧㄠˊ），䩍廣韻力小切音繚，，玉篇、面白䩍䩍也、按、俗謂面無血色、曰白䩍䩍、

### 鬚髮，

老臊胡（ㄌㄠˊ ㄙㄠ ㄨ），，，五燈會元、宣鑒禪師曰、達摩是老臊胡、胡人頷下多髥、故有是稱、見梁同書直語補證、按、俗謂頷下多髥曰閙臊胡、閙老以音近而誤、鬍當作胡、字典無鬍字、

鬌（ㄉㄠˇ），廣韻丁果切音朶，讀若桃，禮内則、翦髮為鬌、註、鬌、所遺髮也、疏、子生三月翦髮、所留不翦者、謂之鬌、按、今俗小兒彌月時翦髮、所留不翦者呼之為桃、係鬌字之音誤、後人復作桃形以實之、遂忘本字之為鬌也、

髲（ㄅㄧˇ），唐韻平義切音被，讀若備，説文、髲、益髮也、段注、言人髮少、聚他人髮益之、晋書陶侃傳、其母乃截髮得雙髲以易酒肴是也、按、舊俗亦有截長髮售與婦女之髮稀者以益之、名曰髲、

髮䰂（ㄈㄚ^ ㄘㄝ），䰂廣韻倉宰切音采，，廣韻、髮䰂也、揚子方言、絡頭謂之䰂帶、註、䰂亦髻也、按、舊俗娶婦嘗有賀客持燈、觀新嫁娘之髮髻者、稱之為髮䰂、

䯸頭（ㄙ ㄊㄧㄡ），䯸唐韻七四切音次，䯸讀若施，説文、䯸、用梳比也、段注、用梳比謂之䯸者、次第施之也、按、今俗理髮、用梳比次第施之、曰梳頭、當作䯸頭、

### 頸項，

脰頸（ㄊㄧㄡ ㄐㄧㄥ），脰唐韻徒候切音豆，，左傳襄十八年、兩矢夾脰、註、脰、頸也、按、俗謂頸曰脰頸、又黄脰雀、以其頸毛黄故名、

𦠉頸（ㄧ ㄐㄧㄥ），𦠉集韻壹計切音醫，，集韻、𦠉、瘦也、按、俗謂物體消瘦、曰𦠉頸、頸比頭腹二部為瘦、故云、

### 耳，

聑（ㄌㄧ^），集韻的協切音𠲷，讀若立，集韻、聑、耳豎貌、按俗謂豎耳諦聼、曰兩耳朶聑起聼、

聾聵（ㄌㄨㄥˇ ㄅㄤˊ），聵唐韻五怪切音𩕕，聵讀彭去聲，國語晋語、聾聵不可使聼、注、生而聾曰聵、按、俗亦謂生而聾者、曰聾聵、俗冩作𦗭、非、字典無𦗭字、盖𩕕聲近敗、敗又近彭去聲也、

### 目，

𥈤（ㄐㄧ^），唐韻子葉切音接，，禮内則、豕望視而交𥈤腥、䟽、交𥈤、謂目𥈤毛交也、按、俗謂夜間開眼不能睡、曰眼珠未交𥈤、

睞（ㄌㄟˇ），唐韻洛代切音賚，，六書故、睞、遊眺也、按、俗謂人生在世、眼能活動遊眺、曰双眼在得睞、

瞔（ㄗㄚ^），集韻側革切音責，，集韻、瞔、張目也、按、俗謂張目尋人生事、曰雙眼瞔轉、

睴（ㄉㄣˊ），唐韻古鈍切滚去聲，讀鈍上聲，説文、睴、大目出也、按、俗謂目大而突出如海魚中之彈塗者、曰彈塗睴、塗方音讀若湖、

矔（ㄍㄨㄟˇ），唐韻古玩切音貫，讀巨玩切音若摜，説文、矔、目多精也、段注、矔之言灌注也、玉篇、轉目貌、按、俗謂轉目視人、精神常灌注其身上、曰矔眼、

眊（ㄏㄡ），唐韻亾報切音帽，讀若耗又蝦去聲，説文、眊、目少精也、封龍子御對篇、眊眊乎其猶醉也、按、俗謂目少精采昏昏若醉睡狀者、曰眊、

𥈆（ㄇㄠ），唐韻亾保切帽上聲，讀夘去聲，説文、𥈆、低目視也、集韻、俯目細視謂之𥈆、按、凡近𥉻眼之視物、大都低首近物而細視之、俗謂之𥈆眼、

瞪（ㄉㄧㄥ），集韻澄應切澄去聲，讀丁去聲，集韻、瞪、直視也、晋書郭文傳、瞪眸不轉、按、俗謂目直視而眸不轉、曰瞪牢望、

眩（ㄙㄨㄟˇ），廣韻黄練切音衒，讀旋去聲，説文、眩、目無常主也、段注、方言、凡飲藥而毒、東齊海岱之間謂之眩、按、凡中藥毒者、目視屋宇器具、皆揺動旋轉、俗謂之眩、

眇（ㄇㄧㄠˊ），集韻弭沼切音藐，讀若苗，班固答賓戲、離婁眇目於毫分、註、眇目、細視也、博雅、逺也、按、今俗於逺處置一物而欲射中之、則必縮小其視綫、對準物體射之、方可命中、俗謂之眇、或作瞄、非、字典無瞄字、

盹（ㄉㄣ），集韻朱倫切音諄，讀若頓，篇海、盹、目藏也、按、俗謂眼包皮下垂將目罩住若深藏在内者、曰盹、

瞌睡（ㄎ ㄒㄧㄩ），瞌集韻克盍切音磕，，正字通、人勞倦合眼、坐睡、曰瞌睡、按、俗亦謂合眼坐睡、曰瞌睡、

睚眦（ㄫㄚ ㄘ），集韻音崖貲，，前漢書杜欽傳、報睚眦怨、注、師古曰、睚、舉眼也、眦、目匡也、言舉目相忤者、即報之也、按、俗謂曾與其人舉目相忤、難以開口通好者、曰睚睚眦眦、又曰睚眦相、相讀去聲、

𥄗眼（ㄨㄟ ㄋㄧㄝˊ），𥄗唐韻烏括切音斡，，説文、𥄗、捾目也、段注、吳語吳世家皆云、子胥以手抉目是也、目㕚者、目為㕚捾也、㕚即爪字、按、俗所謂以手抉眼、當用此𥄗字、若以刀、則當用剜字、

𧡸睛（ㄊㄧㄡ ㄐㄧㄥ），𧡸集韻當侯切音兜，𧡸讀若偷，𧡸讀若偷，説文、𧡸、目蔽垢也、按、淚管蔽有塵垢、則目睛腫痛、俗呼為𧡸睛、

眵黏（ㄘ ㄋㄧㄝ），眵唐韻叱支切音鴟，，説文、眵、目傷眥也、一曰𥋚兜也、段注、釋名曰、目眥傷赤曰𥋚兜、𥋚兜者、目蔽垢也、按俗謂塵垢黏蔽目眥内、致眼傷赤者、曰眵黏、

眯眼（ㄇㄧ ㄋㄧㄝˊ），眯唐韻莫禮切音米，眯讀米去聲，文子尚德篇、蒙塵而欲無眯、不可得絜、按、俗謂灰塵入眼閉不能開、曰眯眼、

眨眼（ㄍㄧㄝ^ ㄋㄧㄝˊ），眨廣韻測洽切音㞚，眨讀若甲，儒林外史第五十二回、銀子整千整萬的被人騙了去、眼也不眨一眨、按、俗謂被人騙錢、難望取還者、曰眨眼、

䁙眼（ㄏㄨㄟ ㄋㄧㄝˊ），䁙集韻於諫切音晏，䁙讀儇去聲，説文、䁙、目相戲也、詩曰、䁙婉之求、按、俗謂男女眉目送情、曰䁙眼、

瞟眼（ㄆㄧㄠ ㄋㄧㄝˊ），瞟唐韻敷沼切飄上聲，，説文、瞟、𥉻也、𥉻音砌、衺視也、按、俗謂目有衺視之疾者、曰瞟眼、

䁍眼窅睛（ㄎㄧㄟ ㄋㄧㄝˊ ㄧㄠ ㄐㄧㄥ），集韻䁍恰去聲窅咬平聲，讀若嵌眼妖精，説文、䁍、目陷也、窅深目貌、按、俗亦謂眼睛深陷者、曰䁍眼窅睛、

近𥉻眼（ㄐㄧㄥ ㄘ ㄋㄧㄝˊ），𥉻唐韻戚細切音砌，𥉻讀若次，類篇、𥉻、衺視也、通俗編、今謂短視、曰近𥉻、按、俗亦謂短視之目曰近𥉻眼、

眧不起（ㄑㄧㄠ ㄅㄜ ㄑㄧ），眧廣韻切(註：應為尺)沼切超上聲，，玉篇、眧、目弄人也、類篇、以目玩人謂之眧、按、俗謂玩弄人無資格、故意舉目將其人之周身上下熟視之、不加禮貌者、曰眧不起、

眅面孔（ㄅㄟ^ ㄇㄧㄣ ㄎㄨㄥ），眅廣韻普班切音攀，眅讀若班，説文、眅、多白眼也、六書故、反目貌、按、俗謂反目相争、以白眼加人、曰眅面孔、面孔者、眼是也、

眼𥄹出（ㄋㄧㄝˊ ㄅㄠ ㄘㄨㄟ），𥄹集韻皮教切庖去聲，𥄹讀若報，集韻、𥄹、怒目貌、音韻正訛、眼球𥄹出也、音同報、按今人怒極時、亦有眼要氣得𥄹出之語、

眼瞠開（ㄋㄧㄝˊ ㄘㄤ ㄎㄧㄝ），瞠集韻恥孟切撑去聲，，倉頡篇、瞠、直視也、按、今俗譏目不識人者、曰眼要瞠開望人、

眼麻嗏（ㄋㄧㄝˊ ㄇㄡ ㄏㄡ），嗏字彙初加切音差，嗏讀若呵，李涉詩、今日欺狂任君笑、趁愁得醉眼麻嗏、言醉眼視物不明也、按、今俗笑人視物不明、有雙眼麻嗏、田蟹望作蝦蟆之語、

烏瞗瞗（ㄨ ㄉㄧㄠ ㄉㄧㄠ），瞗唐韻都僚切音雕，，説文、瞗、目熟視也、按、俗謂注目熟視、曰雙眼烏瞗瞗望牢、

烏雎雎（ㄨ ㄐㄧㄩ ㄐㄧㄩ），，，前漢書五行志、萬衆雎雎、注、仰目視貌、按、俗謂仰望之殷、曰雙眼烏雎雎望落、

䀹䀹動（ㄒㄧㄝˊ ㄒㄧㄝˊ ㄉㄨㄥˊ），䀹集韻失冉切音閃，，集韻、䀹䀹、目數動貌、按、俗謂目光不定、東看西望、曰雙眼䀹䀹動、

𠊾睩睩（ㄐ ㄌㄜ^ ㄌㄜ^），集韻𠊾音悸睩音錄，𠊾讀若飢，集韻、𠊾、左右兩視也、睩、謹視貌、王逸九思、哀世兮睩睩、按、俗謂目左右謹視曰双眼𠊾睩睩、

眼𥄎𥄎（ㄋㄧㄝˊ ㄋㄧ^ ㄋㄧ^），𥄎唐韻火劣切音𩖶，𥄎讀梧的切，説文、𥄎、舉目使人也、按、俗謂教聰明人、祗須眼一𥄎便懂旨、即舉目使人也、又謂以眼色使人、曰眼𥄎𥄎做詭計、又公羊傳文七年、眣晋大夫、使與公盟、成二年、卻克眣魯衛之使、使以其辭而為之請、何註、以目通指曰眣、眣字音義與𥄎同、

眼淚𥆚𥆚（ㄋㄧㄝˊ ㄌㄧˇ ㄨㄤ ㄨㄤ），𥆚集韻烏光切音汪，，集韻、𥆚𥆚、目欲泣貌、按、欲泣時兩眼含淚、俗謂之眼淚𥆚𥆚動、

### 口，

㕮（ㄇㄨ），廣韻方矩切音府，讀姆去聲，廣韻、㕮、咀嚼曰、本草綱目注、李杲曰、㕮咀、古制也、古無刀、以口齩細、令如麻豆煎之、按、今老人無齒者、食物時、以牙根嚼物而碎之、人但見其脣動而已、俗語謂之㕮、

噎（ㄧ），唐韻烏結切音咽，讀若抑，説文、噎、飯窒也、按、俗謂食飯不能下咽、致氣窒塞於喉間、曰噎、

噞（ㄐㄧㄝ），唐韻魚檢切音顩，讀若儉，廣韻、噞、魚口上下貌、按、俗亦謂魚口上下開動曰噞、謂人説話不得當、曰亂噞、

詨（ㄠ），集韻虛交切音嘐，讀於交切浩平聲，類篇、吳人謂呌呼為詨、按、俗亦謂呌人、曰詨人、

噱（ㄑㄧㄚ^），唐韻其虐切音醵，讀若雀，前漢書叙傳、談笑大噱、師古曰、大噱、笑聲也、按、今俗小兒於父母前嬉笑、扶頭䑛面曰噱、又俗謂人笑時、張嘴噱開、又凡事情嚴重、不可作嬉笑觀者、曰弗同爾噱、

嚼（ㄒㄧㄜ^），廣韻才爵切音皭(註：廣韻為在爵切、唐韻為才爵切)，讀作若，説文、嚼、噍重文、齧也、按、俗謂食物堅肕須經齩齧多次、始能糜爛者、曰禁得齩嚼、

𠰓呱（ㄨ ㄨㄚ），𠰓篇海音和，，篇海、𠰓、小兒啼也、按、俗謂小兒啼聲、曰𠰓呱𠰓呱、

喁喁（ㄉㄣ ㄉㄣ），唐韻魚容切音顒，讀盾平聲，説文、喁、魚口上見也、廣韻、噞喁也、按、俗謂魚不食餌、但在餌旁噞口致鉤絲微動者、曰喁、又按西廂記琴心、其聲低、似兒女語小窗中喁喁、俗亦謂低聲私語、曰拍耳朶邉喁喁、

啨呤（ㄑㄧㄥ ㄌㄧㄥ），集韻音嫈靈，讀若青靈，集韻、啨呤、小語也、按、俗謂人私下小語、曰啨呤啌嚨、

屏氣（ㄬㄧㄥˊ ㄑㄧ），屏玉篇必郢切音丙，屏讀匿郢切音稔，魯論、屏氣似不息者、朱註、屏、藏也、言深藏其氣、如無氣息者、按、俗亦謂深藏氣息、使不出於口鼻、曰屏氣、

嘴䩉（ㄐㄩˊ ㄅㄨ），䩉集韻萃(註：應為奉)甫切音腐，䩉讀若蒲，説文、䩉、頰也、逸雅、頰、夾也、取其夾歛食物也、按、俗謂豬牛夾取食物之嘴、曰嘴䩉、

歍嘴（ㄨ ㄐㄩˊ），歍集韻哀都切音烏，，説文、歍、口相就也、段注、口相就者、謂口與口相就也、按、俗謂口與口相就、曰歍嘴、

不則聲（ㄅㄛ^ ㄗㄚ^ ㄒㄧㄥ），，，癸辛雜識、天台徐淵子賦一翦梅、以譏某長官云、道學從來不則聲、行也東銘、坐也西銘、按、俗謂人静黙不説話、曰不則聲、

打㗻㗻（ㄉㄤ ㄨㄚ ㄨㄚ），㗻廣韻户戈切音禾，㗻讀若呱，五燈會元、婦揺機軋軋、兒弄口㗻㗻、按、俗謂小兒以手自弄其口、連拍之、作㗻㗻聲、曰打㗻㗻、

㗼㗼動（ㄋㄧ^ ㄋㄧ^ ㄉㄨㄥ），㗼集韻逆怯切，，集韻、㗼、口動貌、按、俗謂口動不止、曰㗼㗼動、

偯偯聲（ㄟ ㄟ ㄒㄧㄥ），偯廣韻於豈切音扆，偯讀若孩，廣韻、偯、哭餘聲也、禮間傳、大功之哭、三曲而偯、鄭注、三曲、一舉聲而三折也、偯、聲餘從容也、按、俗謂哭有餘聲、曰偯偯聲、哭時其氣上喘者、曰偯偯喘喘、喘俗讀堆上聲、

㗬口舌（ㄉㄨˊ ㄑㄧㄡˊ ㄒㄧㄝ），㗬廣韻音侘，，説文、㗬、厚脣貌、玉篇、緩口貌、按、今之口吃者、説話欲急而反緩、俗呼為㗬口舌、

張嘴亂䛟（ㄐㄧㄤ ㄐㄩ ㄌㄨㄟ ㄍㄧㄝ^），䛟玉篇古協切音頰，䛟讀若夾，玉篇、䛟、妄語也、多言也、按、俗嘗譏妄語多言者、曰張嘴亂䛟、

謰謱謰謱（ㄌㄧ ㄌㄡ ㄌㄧ ㄌㄡ），集韻音連婁，讀若離儺，集韻，謰謱、小兒語也、字彙、繁絮也、按、今俗形容小兒絮語不清、曰謰謱謰謱、

欠（ㄑㄧㄝ），，，説文、欠、張口氣悟也、石頭記第五十一囬、麝月翻身打個哈欠、按、今人打嚏、都作哈欠聲、有時打半個嚏、則作欠聲、未完足、即欠缺、故曰欠、

欽㰤（ㄑㄧㄥ ㄍㄛ），廣韻音衾𢼔，讀若輕抲，説文、欽、欠貌、段注、倦而張口之貌也、㰤、集韻、張口息也、按、人倦欲睡時、嘗張口出氣、俗謂之打欽㰤、

### 齒，

齘（ㄍㄚˇ），廣韻胡介切音械，讀巨戒切，説文、齘、齒相切也、周禮冬官考工記、函人為甲、衣之欲其無齘也、疏、札葉参差、與齒齘相似、北史彭樂傳、舉刀將下者三、噤齘良久乃止、按、今俗婦人以齒切綫斷之曰齘、肌膚被粗糙之物摩擦生痛、曰齘痛、用刀往來切斷物體、曰齘斷、

齰（ㄗㄚ^），唐韻側革切音賾，讀若責，説文、齰、齧也、前漢書鄧通傳、太子齰癰、而色難之、按、俗謂以齒緊齧肕物而斷之、曰齰斷、又説文、齰、或从乍作齚、北史陸法和傳、有小弟子戲截蛇頭、來詣法和、法和指其袴、則見蛇頭齚袴襠、而不落、是也、

𪙊（ㄋㄧㄝ），廣韻語廉切音巖，讀儼平聲，説文、𪙊、齒差也、按、齒差者、僅一二齒略斜不正也、今俗謂之𪙊、

齽（ㄐㄧㄥˇ），集韻巨禁切音噤，又讀巨艮切，集韻、齽、口閉也、按、俗謂閉口不張、曰齽口、讀若噤、又謂以齒使勁齧物、曰齽、讀巨艮切、

齾（ㄬㄜ^），廣韻五割切音嶭，讀嚴入聲，廣韻、齾、器缺也、説文、缺齒也、按、俗謂齒缺一角曰齾、又凡器物缺角、如齒缺形、亦曰齾、

齔牙（ㄏㄩ ㄫㄛ），齔唐韻初堇切瀙上聲，齔讀呵貴切，説文、齔、毀齒也、段注、字從齒𠤎、𠤎、變也、毀與化義同音近、元應書卷五、齔、舊音差貴切、今當依舊音、按、俗謂小兒毀齒曰齔牙、

䶚牙（ㄐㄩ ㄫㄛ），䶚篇海丘主切區上聲，䶚讀若蛀，篇海、䶚、齒病朽缺也、按、俗謂齒病蟲蛀朽缺、曰䶚牙、

齹牙（ㄘㄠ ㄫㄛ），齹唐韻楚宜切音差，齹讀若糙，説文、齹、齒参差、按、俗謂齒参差而行列不齊者、曰齹牙、

𪙎牙（ㄫㄛ），𪙎五音集韻千羊切音鏘，𪙎讀若毵，字彙、𪙎、齒旁小齒也、按、俗謂齒旁生小齒、曰𪙎牙、

䶘𪙷（ㄌㄧ^ ㄌ^），集韻音立臘，，集韻、䶘𪙷、啖堅物聲、按、俗謂齒齧堅物之聲、曰齩得䶘䶘𪙷𪙷、又説文、𪗿、齒分骨聲、亦音臘、

齞脣（ㄑㄧㄝ ㄙㄣ），齞集韻語蹇切音巘，齞讀若揭，宋玉登徒子賦、齞脣厯齒、注、齞、脣不掩齒也、按、俗亦謂脣不掩齒曰齞脣、又戰國策、脣揭者其齒寒、亦脣不掩齒之意、揭齞音義同、

齟齬頰（ㄘㄛ ㄫㄛ ㄍㄧㄝ^），齟齬集韻音咀語，齟齬讀若差我，説文作䶥齬、齒不相值也、揚子太玄經、其志齟齬、按、俗謂上下頰不相值、曰齟齬頰、又謂與人意志不相合、曰有齟齬、

笑齜齜（ㄒㄧㄠ ㄑ ㄑ），齜集韻莊宜切音近欺，齜讀欺上聲，説文、齜、開口見齒之貌、兒女英雄傳第十二回、齜牙兒不住的儍笑、按、俗謂開口見齒微笑、曰笑齜齜、

𪘃𪘃聲（ㄧ ㄧ ㄒㄧㄥ），𪘃字彙補音以，，康熙字典備考、齒部有𪘃字、註、字彙補音以、未詳其義、按、俗謂齒與齒摩擦聲、曰以以聲、可用此𪘃字、

### 鼻，

鼼（ㄑㄧㄠ），字彙苦吊切音竅，，字彙、鼼、仰鼻也、按、俗謂仰鼻曰鼻孔鼼天、玉篇作𪖐、

鼽（ㄑㄧㄨ），唐韻巨鳩切音裘，讀若抽，説文、鼽、病寒鼻窒也、按、俗謂天寒鼻塞、冷氣沖激作痛、曰鼽、

齅（ㄙㄨㄥ），唐韻許救切音嗅，讀香仲切，説文、齅、以鼻就臭也、師古注、前漢書叙傳云、齅古嗅字、嗅集韻香仲切、按、俗謂以鼻辨香殠、曰齅、 

齆鼻（ㄥ ㄅㄧ），齆廣韻烏貢切音甕，，十六國春秋、王謨齆鼻、言不清暢、按、俗謂語多鼻音、模糊不清、曰齆鼻頭、

齇鼻（ㄗㄠ ㄅㄧ），齇集韻莊加切音𥡧，齇讀若糟，玉篇、齇、鼻上皰也、魏書王慧龍傳、王氏世齇鼻、江東謂之齇王、按、俗謂鼻準𤼵紅皰而形較大者、曰齇鼻、

齁齁聲（ㄍㄨ ㄍㄨ ㄒㄧㄥ），齁集韻呴庫二音，齁讀若跍，蘇軾詩、鼻息齁齁得自開、按、俗謂熟睡時鼻息作大聲曰、齁齁聲、

### 肩，

肩胛（ㄐㄧㄝ ㄍㄧㄝ^），胛廣韻古狎切音甲，，廣韻、胛、背胛也、正字通、俗謂之肩甲、按、今俗所謂兩肩胛頭是也、

肩髆（ㄐㄧㄝ ㄅㄜ^），髆唐韻補各切音博，髆讀若榜，説文、髆、肩甲也、按、俗謂兩肩甲頭、曰兩肩髆、

### 背脅，

僂背（ㄏㄧㄡ ㄅㄟ），僂廣韻落候(註：應為侯)切音樓，僂讀若霍候切，白虎通、周公背僂、按、俗呼年老而背曲者、曰僂背老、

夾肢窩（ㄍㄧㄝ^ ㄗ ㄨ），，讀若掐鮓下，儒林外史第四十二回、姑娘們拿出汗巾子來揩他、他又奪過去擦夾肢窩、按、夾在肢與脅間之窩、謂之夾肢窩、

捉胳癢（ㄗㄜ^ ㄍㄜ^ ㄧㄤ），胳唐韻古洛切音各，，説文、胳、腋下也、按、今人與小兒戲嘗以手捉搦其腋下、令其𤼵癢而笑、俗謂之捉胳癢、

### 手，

扠（ㄘㄛ），集韻初佳切音釵，，集韻、扠、打也、按、俗謂打時兩人以手相持曰扠、

扱（ㄑㄧㄚ），唐韻楚洽切音鍤，讀殺却二音，詩周南、薄言襭之、傳曰、扱衽曰襭、疏云、扱衣上衽於帶也、按、俗謂提衣之下衿、插於腰間之帶、曰扱衣裳衿、讀若殺、又通俗編、俗以手舁物他徙曰扱、有八擡八扱之諺、按、俗謂大官坐轎、用八人扛之、八人扶之、以行、曰八擡八扱、讀若却、

扴（ㄍㄧㄝ），唐韻古黠切音戛，戛去聲讀若諫，廣韻、揩扴物也、説文、刮也、按、俗謂撒惡之後、以草紙刮糞而揩净之、曰扴惡、

扷（ㄠ），集韻烏到切音奥，，集韻、扷、量也、按、俗謂手提物離地、而量其輕重曰扷、又箍桶匠、用以扷篾進桶之具、曰篾扷、

𢪋（ㄆㄤˊ），集韻部項切音蚌，又讀烹上聲，集韻、𢪋、打也、按、俗謂擲石打人、曰𢪋石頭、打碎器物、曰𢪋碎、

㧎（ㄫㄛˇ），五音集韻音訝，，五音集韻、㧎、碾也、按、俗謂以指甲碾紙或布帛摺疊痕、使之平直、謂之㧎、

抓（ㄗㄠ），唐韻側巧切音爪，，博雅、抓、掐也、按、俗謂執持甚堅、乃至爪掐入肉、曰抓住不肯放、

抰（ㄧㄤ），廣韻於兩切音鞅，讀央去聲，説文、抰、以車鞅擊也、按、鞅、馬頸組也、即俗所云馬繮䋲、盖舉以懼馬、作欲擊狀、使馬疾行、曰抰、今俗舉物若將擊人以懼之者、亦曰抰、

㧓（ㄨㄚ），集韻烏瓜切音蛙，，集韻、㧓、引也、擊也、按、俗謂擊人以指爪引其皮肉而傷之曰㧓、又作搲、類篇、吳俗謂手爬物曰搲是也、

拃（ㄗㄟˊ），唐韻側板切讀與盞近，，唐韻、摸拃也、按、俗謂持器具簸動之、使底下之物翻上、曰拃、

拄（ㄐㄩ），唐韻知庾切音𪐴，，前漢書朱雲傳、雲與五鹿充宗論易、連拄五鹿君、註師古曰、刺也、按、俗謂與人論辨事物、刺中其破綻處而難倒之、曰拄倒、又以手困人於壁、亦曰拄、

拑（ㄐㄧㄝˊ），唐韻巨掩(註：應為淹)切音箝，，説文、拑、脅持也、按、俗謂被人脅制挾持不得不做某種事、曰拑牢做、

拗（ㄠ），唐韻於絞切坳上聲，，説文、拗、手拉也、輟耕錄、南方謂折花曰拗花、按、今俗引申之、凡争執物價從中折斷之曰拗斷、

㧙（ㄅㄧ^），集韻蒲結切音蹩，讀若必，集韻、㧙、捩也、張衡西京賦、徒搏之所撞㧙、註、撞㧙、謂撞而㧙倒也、按、今俗兩人角力、各以一手相持作徒搏狀、先平列其手、而後推撞之、以能捩轉敵人之手者為勝、謂之㧙手、

拫（ㄎㄥ），集韻下懇切音根(註：應為很)，讀懇去聲，新唐書裴度傳、為姦憸拫抑、又崔咸傳、悉力拫却之、按、俗謂壓抑之使不得伸、曰拫、又扣抑食用、亦曰拫、

𢫦（ㄇㄜ^），廣韻莫白切音陌，，廣韻、𢫦、擊也、按、俗謂從上擊下曰𢫦、又云上𢫦落、

拻（ㄏㄨㄟ），集韻呼回切音灰，，集韻、拻、相擊也、按、俗謂持籐條或竹枝亂擊人身上下、曰亂拻、

挌（ㄍ^），廣韻古伯切音格，，説文、挌、擊也、段注、今挌鬥字當作此、按、今俗與人鬥時、以手擊去其器械、曰用手挌開、

挍（ㄍㄠ），集韻居效切音教，，集韻、挍、角也、按、俗謂兩人角手力、曰挍手、

挎（ㄎㄨ），唐韻苦胡切音枯，，唐韻、挎、持也、按、俗謂兩手抱持人腰、曰挎腰、兩手抱持𣗳木成一圍者、曰一挎、

挏（ㄉㄨㄥˇ），韻會徒弄切音洞，，説文、挏、推也、淮南子俶真訓、撢掞挻挏、世之風俗、註、挏、擁引來去不定也、按、俗以棉絮蘸油捩轉雨傘上往來塗之、曰挏雨傘、

挭（ㄍㄤˇ），唐韻古杏切音梗，讀骾去聲，唐韻、挭、攪也、撓也、按、俗謂作事或説話時、被人攪亂阻撓、曰攪挭、

捅（ㄊㄨㄥˊ），集韻吐孔切音桶，讀若統，集韻、捅、進前也、引也、擊也、按、俗謂擊倒牆壁、使進前無阻礙、曰捅、

捘（ㄨㄥ），唐韻子寸切尊去聲，讀温去聲，説文、捘、推也、春秋傳曰、捘衛侯之手、段注、左傳定八年、將歃、涉陀捘衛侯之手及捥、此謂衛侯欲先歃、涉陀執其手却之、由指掌逆推及於腕也、按、盖涉陀逆推衛侯之手、用力過猛、致其手骨闗節脱落、手掌折垂到腕也、今俗謂之手捘落腕、

㧻（ㄉㄜ^），集韻都木切音啄，，集韻、㧻、擊聲、按、俗謂距兩指擊人額、謂之㧻、又凡擊木曰椓、攻玉石曰琢、以嘴擊物曰啄、音同義異、

捱（ㄫㄚ），集韻宜佳切音厓，又讀厓去聲，集韻、捱、拒也、又俗謂延緩曰捱、西廂記酬簡、只將鴛枕捱、按、俗謂輕輕相摩曰捱、讀若厓、又西廂記賴簡、捱一刻似一夏、俗罵人故意延緩、曰捱死捱活、讀厓去聲、

捵（ㄉㄧㄝ），集韻他典切音腆，讀若店，集韻、捵、手伸物也、水滸傳第三十六回、便將水火棍捵開了船、按、俗謂伸手少觸其物使離開、曰捵、

捹（ㄅㄥ），集韻蒲悶切音坌，讀若奔，集韻、捹、手亂貌、按、俗謂怱促搬物、手忙脚亂、曰亂捹、

捺（ㄋㄜ^），唐韻奴曷切難入聲，，唐韻、捺、手重按也、按、俗謂以手掌重按物體、使物不離手、曰捺牢、

捽（ㄗㄨㄟ^），正韻即律切音卒，，説文、捽、持頭髮也、按、俗謂婦女相打、互持頭髮、曰捽頭毛、

掀（ㄏㄧㄠ），集韻音軒又音欣，音宵又音欣，説文、掀、舉出也、按、俗謂舉門簾而人得出、曰掀門簾、舉鑊盖而食物得出、曰掀鑊㔶、讀若宵、又陸龜蒙詩、海上風雨來、掀轟雜飛電、按、俗謂大聲響曰掀轟、又謂人粗聲暴氣而來、曰掀掀轟轟、讀若欣、

掁（ㄍㄤ），集韻除庚切音棖，讀若更，博雅、掁、探也、謝惠連祭古冢文序、以物掁撥之、應手灰滅、按、俗謂持竿入冢穴四撥以探物、曰掁、

掂（ㄉㄧㄝ），字彙丁廉切㸃平聲，，字彙、掂、手掂也、石頭記第五十一回、麝月揀了一塊銀子、掂了一掂、按、俗謂以手稱物之輕重曰掂、又以手招呼人、曰掂手、

掅（ㄑㄧㄥ），唐韻千定切青去聲，，博雅、掅、持也、一曰捽也、捽者、力持之也、按、俗謂用力緊持曰掅、甚有緊持人之咽喉而致死者、曰掅死、

掇（ㄉㄜ^），唐韻都括切音剟，讀都卒切，説文、掇、拾取也、水滸傳第一回、史進掇條凳子納王進坐、第四回、莊客掇張桌子、第二十回、婆子掇過一把交椅、按、俗謂拾取凳椅桌、曰掇凳掇椅掇桌、

舁（ㄏㄧˊ），唐韻以諸切音余，讀若移，説文、舁、共舉也、按、俗謂二人以上共舉一物變易其位置、曰舁、

掊（ㄆㄝˊ），集韻普后切音剖，讀普倍切，史記封禪書、見地如鉤狀、掊視得鼎、師古曰、掊、手杷物也、按、俗謂鷄以爪杷拉颯堆、覓食蟲豸亦曰掊、

掍（ㄍㄨㄣˊ），唐韻古本切音袞，，説文、掍、同也、班固西都賦、混建章而外属、一本作掍、按、俗謂内房外屋通同連接一氣、曰一掍落、又通俗編、賈人會合計算、謂之滾帳、當属掍字、今俗亦有掍帳之語、

掎（ㄍㄛˊ），音學五書古音居我反讀若哿，讀渠我切，前漢書班固敘傳、秦失其鹿、劉季逐而掎之、註、掎、偏持其足也、按、盖言劉季乗項羽獲得秦鹿之時、偏持秦鹿之一足而取得之、俗謂强盗刼得財物、他盗隨其後從而奪取之、曰半路掎了去、

㨄（ㄐㄧㄠˊ），集韻直紹切音趙，，集韻、㨄、刺也、又同挑、按、俗謂兇人持刀刺取人目、挑其筋而斷之、曰㨄眼、

掗（ㄛ），字彙衣駕切音亞，，字彙、掗、强與人物也、按、俗有老堂榨喫、女壻掗喫之語、盖因愛女而及壻、强與之食也、

掙（ㄘㄥ），字彙側併切音諍，讀若爭又冷撐去聲，説文、肘字下、段注云、肘、江蘇人謂之手臂掙、按、俗謂之手掙頭、讀若爭、又石頭記楔子甄士隠、拄了柺杖、掙到街前散散心、按、俗謂病後乏力、拄杖而行、曰挣、讀冷去聲、又石頭記第七回、你祖宗九死一生、掙下這個基業、按、俗所謂掙功名掙家貲是也、讀撐去聲、

㨆（ㄌㄧㄥ），集韻力錦切音廩，讀若淋，揚子方言、㨆、殺也、郭璞註、今闗西人呼打為㨆、按、俗謂惡打曰㨆、如棍棒㨆頭是也、

揀（ㄍㄧㄝ），集韻音𥳑又音練，，集韻、揀、選也、按、俗亦謂選擇人物、曰揀、讀若簡、又集韻、揀、搥打物也、俗亦謂打人或搥物曰揀、讀若練、

㨍（ㄅㄤ），唐韻博旁切謗平聲，，唐韻、㨍、捍衛也、按、俗謂出力以捍衛人曰㨍、如相打時之㨍手及㨍工㨍忙皆是、按、此與幫字音同義異、凡以財帛助人曰幫、故字从帛、如求人助財物曰告幫、以財物與人曰幫襯是也、至以力助人曰㨍、故字从手、義不同耳、

𢯰（ㄌㄧ^），集韻劣戌切音律，，集韻、去渣滓曰𢯰、按、俗謂擠取乳汁曰𢯰嬭、

揢（ㄫ^），唐韻苦格切音客，讀若額，唐韻、揢、手把著也、按、俗謂作事使人或被人把持不得不做者、曰揢定要做、

揫（ㄑㄧㄨ），唐韻即由切音啾，，説文、揫、束也、揚子方言、歛物使細謂之揫、按、俗謂以篾束桶曰揫桶、其束之之物亦曰揫、如篾揫是也、俗嘗以𥫷字代揫、𥫷音鳩、竹名、無束物義、不可用、

𢱢（ㄙㄜ^），集韻昔各切音索，，集韻、𢱢、摸𢱢也、又取也、按、俗謂作事遲慢者、曰摸摸𢱢𢱢、又怒取物於他人之手、有一把𢱢過來之語、

搦（ㄫㄜ^），唐韻尼革切音蹃，讀若戹，説文、搦、按也、段注、按者、抑也、周禮矢人、橈之以眂其鴻殺之稱、註曰、橈、搦其幹、謂按下之令曲則强弱見矣、按、俗謂以手按物使曲、曰搦彎、如以手按粽箬使曲、藏入糯米、曰搦粽是也、

撘（ㄉㄜ^），集韻都合切(註：集韻德合切、廣韻唐韻都合切)音答，，集韻、撘、擊也、按、俗謂以指輕擊人物曰撘、又白居易詩、薰籠亂撘舊衣裳、俗亦謂衣裳乱放、曰乱撘、又西廂記賴婚、不知那撘兒𤼵付我、俗謂何處曰那撘、那、俗讀奴可切、

搹（ㄍㄜ^），唐韻古核切音隔，，説文、搹、把也、按、俗謂舂米後、手把米籭、攏去糠粃、曰搹米、手把糠籭、攏去粗糠、曰搹糠、

摏（ㄙㄨㄥ），唐韻書容切音舂，，廣韻、摏、撞也、按、俗謂手持巨石擊人、或以撞門壁、碎器物、皆曰摏、

𢲶（ㄑㄧㄚˊ），集韻七夜切且去聲，，集韻、𢲶、衺捂也、按、俗謂物體斜曰𢲶、以竹木斜拄之、曰捉斜𢲶拄牢、

㨰（ㄍㄨㄥˊ），集韻古困切袞去聲，，集韻、㨰、轉也、按、俗謂敗落人家、後因勤儉轉而興盛、曰轉㨰㨰起來、

摔（ㄏㄨㄜ^），字彙朔律切音率，讀儇入聲，字彙、摔、棄於地也、鏡花緣第二十八囬、那老者把袖子一摔、揚長而去、按、俗謂摔大衫袖、又官塲現形記第二十回、值堂的反被大漢摔了一個筋斗、按、俗云摔顛斗、又第三十七回、十二姨太順手拿過茶椀來、就往地下一摔、按、俗謂隨手摔、俗冩作甩、字典無甩字、

𢲸（ㄌㄨˊ），唐韻郎古切音魯，，博雅、𢲸、强也、按、俗謂人强奪曰乱𢲸、强奪之甚者、曰一把𢲸空、

㨳（ㄐㄧ^），集韻居宜切音羈，讀羈入聲，集韻、㨳、以箸取物也、按、俗謂持箸以取物曰㨳、集韻又有槣字、音義與此同、

摝（ㄌㄜ^），集韻盧谷切音祿，讀盧各切，集韻、摝、振也、按、俗謂持藏物之匣、振動揺蕩之以聼其聲、曰摝、

摟（ㄌㄧㄡ），唐韻洛侯切音樓，讀洛偷切，説文、摟、曵聚也、孟子、踰東家牆而摟其處子、註、牽也、按、俗謂奪人之姘婦牽曵其來與之聚處、曰摟牆脚、

𢳛（ㄘㄛ），集韻莊加切音渣，，集韻、𢳛、又取也、玉篇、指相交也、按、今俗鬥牌者嘗交指取牌、曰𢳛牌、俗作揸、非、字典無揸字、

𢲾（ㄅㄧˇ），篇海必計切音閉，讀若避，水滸傳第二十五回、武松提起刀來、望那婦人臉上、便𢲾兩𢲾、蕩寇志第七十七囬、陳麗𡖖就去那射下來鵰的毛上𢲾了𢲾、按、俗謂將刀放在磨石上引刀退磨之曰𢲾、用手在鳥翼上順毛掠之亦曰𢲾、

𢳄（ㄙㄨㄝˇ），集韻隨戀切音鏇，，集韻、𢳄、手挑物也、引也、按、俗謂以手挑物、引之使隨手旋轉、曰𢳄、如撚錢之戲、使錢旋轉、謂之𢳄是也、

㨼（ㄌㄧㄜ^），集韻力灼切音略，，石頭記第四十一回、那杯雖然骯髒了、白㨼了豈不可惜、按、俗謂手掃桌上之物棄於地、曰㨼、

𢳑（ㄌㄤˊ），集韻郎宕切音浪，，音韻正訛、𢳑、架起也、按、俗謂被人打擊之時、伸臂架起以抵禦之、曰𢳑、

撔（ㄨㄤˇ），集韻胡猛切横上聲，讀横去聲，集韻、撔、横也、按、俗謂舉手横揮、或肩頭横擔貨物、無意中撞著他人、曰撔著、

撜（ㄉㄥ），唐韻蒸上聲，讀登去聲，滙南子齊俗訓、子路撜溺而受牛謝、按、俗謂用力一舉手將人或重物從下提上來、曰撜、

撞（ㄩㄤˇ），唐韻直降切幢去聲，又讀揺況切，廣韻、撞、突也、擊也、前漢書樊噲傳、持盾直撞入、此突擊意也、按、俗亦有横衝直撞之語、讀幢去聲、又説文、撞、執擣也、按、俗謂執重物而横擣之曰撞、讀揺況切、

撛（ㄌㄧㄥ），集韻良忍切音吝，，集韻、撛、扶也、挺也、按、俗謂手扶病人而挺其身曰撛起來、

撻（ㄊㄜ^），集韻他達切音闥，，集韻、撻、打也、按、俗云撻𪐎餈、撻麥餅、皆於其上以飯槮打之使薄、故曰撻、 

撼（ㄈㄞˊ），集韻户感切含上聲，讀若反，集韻、撼、揺也、按、俗謂以手用力揺動物體曰撼、

擀（ㄍㄧㄝˊ），集韻古旱切干上聲，讀若簡，集韻、擀、以手伸物也、按、俗謂以手持杖、壓麫使伸長曰擀麫、

㩜（ㄌㄞˊ），集韻魯敢切音覽，，前漢書陳湯傳、㩜城郭之兵、註、總持也、按、今俗賭博做樁者牌大於衆、盡收衆人作注之錢、曰統㩜

擪（ㄧㄝ），集韻於琰切音厴，又讀恩上聲，説文、擪、一指按也、元稹連昌宫詞、李謩擪笛傍宫牆、按、凡吹簫笛者、皆以五指分按五孔、時開時閉、則音調生焉、俗有一人吹簫、一人擪孔之語、盖譏之也、

𢷺（ㄉㄜ^），集韻徒谷切音牘，，集韻、𢷺、抽也、按、俗謂用力抽䋲索曰𢷺、抽䋲索而中斷之、曰𢷺斷、短少物價、曰短𢷺、言抽回若干錢也、

𢸣（ㄋㄧㄠˊ），集韻乃了切音嫋，讀若鳥，集韻、𢸣、摘也、按、俗謂婦女摘除面毛、曰𢸣面、摘除蟢網、曰𢸣蟢網、

攋（ㄌㄧㄝ^），廣韻盧達切音辣，，廣韻、撥攋、手批也、按、俗謂手批人頰、曰攋過去、猶言摑過去也、又云、攋、便是一摑、

攎（ㄌㄨˊ），唐韻洛乎切音盧，又讀若魯，説文、攎、拏持也、揚子方言、歛也、按、俗謂衣長拖地、以手持衣、歛之使高、曰攎、又收歛竈下遺柴、以防火患、曰脚下柴攎清楚、凡作事須防後患、亦以此為言、

攣（ㄌㄨㄟ），唐韻呂員切戀平聲，，説文、攣、係也、按、俗謂打人曰攣、又曰攣攣過、

攮（ㄌㄤˊ），字彙乃黨切音曩，，字彙、推攮也、按、俗謂以手推物體進出、皆曰攮、

爬沙（ㄅㄡ ㄏㄡ），，沙讀若蝦，韓愈詩、爬沙脚手鈍、按、俗謂作事遲鈍終至手足無所措者、曰爬蝦、當是爬沙之誤、

爮皮（ㄅㄠ ㄆㄧ），爮字彙蒲交切音庖，，字彙、爮、括也、按、俗謂以指甲括物曰爮、又謂讀書未深明大體曰爮皮、亦曰爮皮通、

㧷皮（ㄊㄣ ㄅㄧ），㧷集韻佗恨切吞去聲，，集韻、㧷、搌也、搌者、捲也、展極也、按、俗有毛杉𣗳要㧷皮之語、盖以剝捲𣗳皮謂之㧷也、

紾手臂（ㄋㄝ ㄒㄧㄡ ㄅㄧ），紾集韻知輦切音展，紾讀儼平聲，説文、紾、轉也、段注、孟子兩云紾兄之臂、趙注、皆云戾也、即轉戾、按、盖言轉戾其兄手持食物之臂於背後、從而奪其食物、其兄無可奈何也、若僅把持其手、而不轉戾其臂於背後、則其兄尚得以未持食物之手奪回之、故曰不紾則不得食也、今俗語謂戾轉曰紾轉、讀儼平聲、

撟捎（ㄑㄧㄠ ㄘㄠ），集韻音矯筲，讀若趙糙，揚子方言、撟捎、選也、自闗而西、凡取物之上者謂之撟捎、郭璞註、此妙擇積聚者也、按、凡積聚之貨物、往往好貨在下、故買貨者、常撟至下面、捎取其上品、謂之撟捎、

懸拎（ㄩㄝˇ ㄌㄧㄥ），拎唐韻郎丁切音零，，六書故、拎、懸持也、按、俗謂將物懸持之、曰懸拎、又曰懸拎空、

捓揄（ㄑㄧㄚ ㄑㄩ），集韻音椰俞，讀若茄吹，集韻、捓揄、舉手相弄也、亦作邪揄、後漢書王霸傳、霸至市中募人、市人皆大笑、舉手邪揄之、按、俗謂笑揮其人使去、曰捓、或於舉手揮人時、張口作捓聲、翕口作揄聲、曰捓揄、

摳搜（ㄌㄧㄡ ㄒㄧㄡ），摳唐韻口候(註：應為侯)切音彄，讀樓侯切，列子黄帝篇、以黄金摳者惛、註、摳、以手探藏物而取之也、兒女英雄傳第三十三回、就勉勉强强的摳搜出來、這個局面、可就不像個樣兒了、按、俗謂極端搜索、如以手探藏物而取之者、曰摳搜活搜、

搕掽（ㄧㄝ^ ㄅㄤ），搕集韻克盍切音榼，搕讀若掐，字彙、搕掽、撞也、按、俗謂人與人相撞、曰搕掽、撞而致起糾紛者、曰難搕掽、

搙粉（ㄋㄨㄜ^ ㄈㄥ），搙廣韻内沃切音褥，，廣韻、捻搙也、捻、指按也、按、俗謂以指掌按物使堅寔、曰搙、如搙粉搙糕是也、

一磔手（ㄧ ㄍㄥˊ ㄒㄧㄡ），磔唐韻陟格切音摘，磔讀極艮切，翻譯名義集、一磔手、布指所度之地也、按、布指所度之地、俗亦曰一磔手、集韻、搩、手度物也、疑當作搩、

挻揾頭（ㄒㄧㄝ ㄇㄥ ㄊㄧㄡ），集韻挻音羶揾温去聲，讀若扇悶頭，六書故、挻、掌擊也、俗作搧、通俗編、説文、揾、没也、俚俗有打揾頭語、按、今俗所謂打悶頭是也、亦曰挻悶頭、悶頭應作揾頭、集韻、揾、按物水中也、挻揾頭者、掌擊其頭使低下、如按物没入水中也、

揉嘴巴（ㄋㄧㄨ ㄐㄩ ㄅㄚ），揉集韻而由切音柔，揉讀扭平聲，集韻、揉、以手挻也、按、六書故、挻、掌擊也、俗所謂挻揾頭、揉之義近乎挻、俗所謂揉嘴巴是也、

摑顤頸（ㄍㄨㄜ^ ㄋㄧㄠ ㄐㄧㄥ），摑顤集韻音虢堯顤又丘召切，顤又讀超去聲，集韻、摑、批也、打也、玉篇、顤、高長頭貌、避暑錄、執之十字路口、痛與百摑、按、今俗以掌擊人之頭頸等部、曰摑顤頸、又集韻、顤、丘召切、舉首也、按、俗謂舉首曰顤頭、讀超去聲、

攩頭陣（ㄊㄤˊ ㄊㄧㄡ ㄐㄧㄥ），攩集韻坦朗切音帑，，集韻、攩、擊也、今俗用為抵攩字、遮遏也、按、俗謂抵禦敵人、遮遏之使不得來、曰攩頭陣、因事謝客、遮遏之使不得見、曰攩駕、

擤鼻涕（ㄏㄥ ㄅㄧ ㄊㄧ），擤篇海呼梗切亨上聲，擤讀若狠，篇海、手捻鼻膿曰擤、按、俗謂之擤鼻涕、

捻一把汗（ㄋㄧ ㄧ ㄅㄚ ㄧㄝ），捻廣韻奴協切音葉(註：應為苶)，捻讀若業，廣韻、指捻也、石頭記第十二回、賈瑞捻著一把汗、按、俗謂經過難闗、嚇出汗來、事後以手指把汗揮之使乾、曰捻一把汗、

掐指一算（ㄎㄧㄝ ㄗ ㄧ ㄙㄨㄟ），掐唐韻苦洽切音恰，，玉篇、爪按曰掐、石頭記第六十三回、掐指算來、至早也得半個月得工夫、按、即俗所謂掐指一算、李淳風六壬時課法也、又石頭記第六十二回、如今多掐一根草、也不能、俗亦謂摧殘他人之物曰掐、

揑手躡脚（ㄋㄧ^ ㄒㄧㄚˊ ㄋㄧㄝ^ ㄐㄧㄚ^），揑正韻音孽躡廣韻音聶，，水滸傳第三十回、武松揑手揑脚、摸上樓來、石頭記第七囬、周瑞家的躡手躡脚往東邊房裡來、按、當作揑手躡脚、今俗婦女潛行竊聼時、嘗揑著手腕不動、躡著腳步輕行是也、

### 足，

脚胻（ㄐㄧㄚ^ ㄍㄨㄤˊ），胻集韻下挭切音杏，胻讀若梗，史記龜筴列傳、壯士斬其胻、註、脚脛也、按、胻之為言梗也、人身之有脚、猶草木之有梗、故俗呼脚為脚胻、玉篇、䯑、音硄、股骨也、音義與胻近、

脚髈（ㄐㄧㄚ^ ㄅㄤˊ），髈唐韻匹朗切滂上聲，髈讀肨上聲，集韻、髀、吳人曰髈、玉篇、股也、按、俗謂人之股曰脚髈、謂豬蹄上端、近髀處、曰蹄髈、又曰髈蹄、

脚肚腨（ㄐㄧㄚ^ ㄉㄨ ㄉㄨㄝˊ），腨廣韻市兖切音踹，腨讀若短，正字通、俗謂脚肚曰腨、按、今俗謂脚之下胴多肉處曰脚肚腨、

脚踝棦（ㄐㄧㄚ^ ㄍㄨ ㄗㄤ），踝廣韻胡瓦切音跨，踝讀果平聲，説文足踝也、釋名、踝居足兩旁、磽确然也、急就篇、註、踝、足之外也、按、俗謂足外兩旁之骨、曰脚踝棦、

匍匐（ㄅㄛ ㄅㄛ），，皆讀若爬，詩大雅、誕寔匍匐、註、匍匐、兒以手行也、説文、匐、伏地也、按、俗謂小兒以手伏地而行、曰爬爬、寔係匍匐二字、

竛竮（ㄌㄧㄥ ㄅㄧㄥ），唐韻音靈俜，，廣韻、竛竮、行不正貌、亦作伶俜、按、俗謂小兒初學步時、一舉足則身欹斜而不正、嘗笑之曰走竛竮了、

竳竳（ㄉㄧㄥ ㄉㄧㄥ），集韻都騰切音登，讀若停停，集韻、竳竳、立貌、按、今俗教小兒立、呼曰竳竳、

𡰝（ㄍㄨㄟˊ），集韻渠鰥切宦平聲，讀摜平聲，集韻、𡰠𡰝、腰膝痛也、𡰠音羸、按、俗謂腰痛不能伸直曰腰𡰝落、膝痛不能行、曰脚走𡰝了、

尳脚（ㄏㄨㄝ^ ㄐㄧㄚ^），尳廣韻古忽切音汨，尳讀若摔，説文、尳、膝病也、按、膝盖骨有病、則脚輕飄、不能踏地而行、俗稱其狀態曰尳脚、

𧺤（ㄐㄧㄨˊ），𧺤集韻渠尤切音求，，類篇、𧺤、足不伸也、按、俗謂脚筋抽縮、足不能伸、曰𧺤、

𧻕（ㄐㄧ^），集韻資昔切音蹐，，説文、𧻕、側行也、按、今有二人對頭行一狹路、相遇時、則必彼此側身而行、方能過去、俗謂之𧻕轉走、

趖（ㄙㄜˇ），廣韻蘇和切音莎，讀坐去聲，廣韻、趖、走疾也、按、俗謂疾走而過、曰一趖過去了、

趤（ㄉㄤˇ），集韻大浪切音宕，，集韻、𧻴趤、逸遊也、按、俗謂緩步遊行、曰趤趤、

趟（ㄊㄤ），集韻豬孟切音倀，讀湯去聲，集韻、趟、行貌、石頭記第二十八回、寶玉道、自然要走一趟、按、俗謂走一回、曰走一趟、

𧽻（ㄅㄧㄝ^），廣韻居律切音橘，讀若闢，説文、𧽻、狂走也、按、俗謂狂走急追曰𧽻、又集韻、踾、音愎、行迫也、音義與𧽻同、

高趫（ㄍㄠ ㄑㄧㄠ），趫廣韻起囂切音蹺，，説文、趫、善緣木走之才、按、俗有兩脚蹋二高木、縛之以行者、謂之高趫、

横𧽟（ㄨㄤ ㄑㄧㄚ^），𧽟廣韻前結切音㨗(註：應為截)，𧽟讀若雀，廣韻、𧽟、邪出前也、按、俗謂斜行小徑、出乎行正路者之前、曰横𧽟、

横趮（ㄨㄤ ㄒㄧㄠ），趮五音集韻蘇到切，趮讀若笑，五音集韻、趮、矢旁掉也、周禮冬官攷工記矢人、羽殺則趮、鄭注、旁掉也、按、俗謂矢𤼵不能對中直射、而射向旁邊落下、曰横趮、因而人不向直路走、而向邪路穿去走、亦曰横趮、

趲上前（ㄐㄧㄝˊ ㄙㄤ ㄒㄧㄝ），趲集韻則肝(註：應為旰)切音讚，趲讀讚上聲，集韻、趲、逼使走也、按、俗謂逼著走路、行過人前、曰趲上前、

䞭䞭聲（ㄉㄣ ㄉㄣ ㄒㄧㄥ），䞭廣韻七倫切音逡，䞭讀若盾，説文、行速䞭䞭也、按、俗謂疾行重步之聲、曰䞭䞭聲、

走疺了（ㄐㄧㄡ ㄈㄞ^ ㄌㄧㄠ），疺廣韻(註：廣韻無此字、應為集韻)扶法切音乏，，正字通、疺、疲也、永樂北征錄、駕𤼵鳴穀鎮、天氣清爽、人馬不渴、若喧熱、人皆疺矣、按、俗謂行倦、曰走疺了、

遊遊㢟㢟（ㄧㄡ ㄧㄡ ㄋㄧㄝ ㄋㄧㄝ），㢟集韻丑展切音囅，㢟讀若儼，説文、安步㢟㢟也、按、俗謂緩步遊行、曰遊遊㢟㢟、作事延緩、亦曰遊遊㢟㢟、

𧼰進𧼰出（ㄙㄜ^ ㄐㄧㄥ ㄙㄜ^ ㄘㄨㄜ），𧼰集韻實洽切音箑，𧼰讀柴入聲，玉篇、𧼰、行疾也、通俗編云、即鄙語所謂𧼰進𧼰出、按、俗謂進出行步甚疾、亦曰𧼰進𧼰出、

七𧽒八跌（ㄑㄧ ㄊㄤ ㄅㄝ^ ㄉㄧ^），𧽒廣韻香仲切音嗅，𧽒讀若銃，廣韻、䠢𧽒、疲行貌、按、俗亦謂人疲倦時行路、曰䠢𧽒、又曰昏𧽒、又曰七𧽒八跌、

趵（ㄅㄠ），集韻巴校切音豹，，集韻、趵、跳躍也、按、俗謂人暴跳、曰趵、蛙與蚤之跳躍、亦曰趵、

跍（ㄍㄨˊ），廣韻苦胡切音枯，讀巨胡切，廣韻、跍、蹲貌、按、俗謂被人重打、痛不能立、彎足低身下去、曰打跍落去是也、

跥（ㄉㄨ），集韻都果切音朶，，玉篇、跥、行貌、按、俗謂疾行曰放飛跥脚、

𨁇（ㄊㄣ），集韻佗恨切音㧷，讀吞去聲，集韻、𨁇、蹋也、按、俗謂蹋地慢行、曰𨁇、

踆（ㄒㄩㄤ），集韻徂昆切音存，讀雙去聲，類篇以足逆蹋曰踆、公羊傳宣七年、祁彌明逆而踆之、按、俗謂以足向後逆蹋曰踆、

踛（ㄍㄜ^），廣韻力竹切音六，讀若閣，廣韻、踛、翹足也、玉篇、翹踛也、按、今俗亦謂翹足、曰踛、

䠄（ㄉㄧㄝ），廣韻他典切音腆，讀典去聲，廣韻、䠄、行跡、類篇、行貌、按、俗謂行時足跟離地、趾頭著地而行、曰䠄、

踠（ㄨㄜ^），廣韻於阮切音宛，讀宛入聲，廣韻、踠、體屈也、後漢書李南傳、使者曰、馬踠足、是以不得速、註、踠、屈損也、按、俗謂足被跌屈不能伸曰踠、

踹（ㄘㄨㄝ），廣韻丁貫切音鍛，讀川去聲，滙南子人閒訓、踹足而怒、註、踹足、蹀足也、按、俗謂人怒罵時、兩足高跳、曰踹脚䧟地、

蹍（ㄐㄧㄝˊ），廣韻知演切音展，讀錢上聲，莊子庚桑楚、蹍市人之足、音義、蹍、蹈也、按、俗謂脚被人足踏傷或被重物壓傷、曰蹍、

𨃔（ㄧㄡˇ），玉篇牛幼切音宥，，玉篇、𨃔、跛行也、按、俗謂跛之甚者、兩足拖地、以手☐(註：疑送字)身而行、曰𨃔、

羼（ㄍㄧㄝˇ），廣韻初雁切音鏟，讀渠雁切，説文、羼、羊相厠也、一曰相出前也、按、俗謂强厠入人群中、曰羼進、既在羣中、又欲擠出衆人之前、曰羼出、

𨁏（ㄆㄨ），廣韻普胡切音舖，，玉篇、𨁏、馬蹀跡也、音韻正訛、馬疾走也、按、今俗與人鬥時、奮勇疾進、曰𨁏進去、

𨄛（ㄌㄧˊ），篇韻音黎，，篇海、𨄛、疾行貌、按、俗謂向人叢中疾行而進、曰𨄛進去、

蹬（ㄉㄣ），集韻丁鄧切音磴，讀若☐(註：疑頓字)，石頭記第一百三回、聼見那屋裡、兩隻脚蹬得響、按、俗謂兩脚向地上用力作聲、曰蹬、

蹲（ㄍㄨㄥˊ），集韻徂昆切音存，讀渠昆切，説文、蹲、踞也、按、俗謂立久身倦、彎足低身下立以資休息、曰蹲、

蹴（ㄘㄛˊ），廣韻七宿切音䙘，讀七所切，孟子、孟子、蹴爾而與之、乞人不屑也、趙岐註、蹴、蹋也、按、俗謂以足蹋物、接連多次、重蹋而糜爛之、曰蹴、

蹻（ㄑㄧㄠ），廣韻去遥切音蹺，讀蹺去聲，説文、蹻、舉足小高也、前漢書高帝紀、亾可蹻足待也、注、文穎曰、蹻、猶翹也、按、俗謂脚尖略翹起曰蹻、極輕易之事、故漢史引以為喻、

躂（ㄊㄝ^），集韻他達切音闥，，玉篇、躂、足跌也、按、俗謂足蹋滑澾、或不平之地而跌到、曰躂、

躓（ㄗㄚ^），集韻職日切音質，讀若責，左傳宣十五年、顆見老人結草以亢杜回、杜回躓而顛、故獲之、盖言杜回遇結草而足被躓、顛仆於地也、按、俗謂足被物牽絆而倒、曰躓倒、

踉蹌（），集韻音郎鏘，讀若堂參，水滸傳第三十一回、武松把那店主人打個踉蹌、直撞過那邊去、按、俗謂用力打人、使人立脚不定、勢將顛仆、曰打踉蹌、踉堂疊韻字、蹌參雙聲字、又爾雅釋訓、蹌蹌動也、今亦謂趨步不穏定、曰蹌蹌動、

蹺欹（ㄑㄧㄠ ㄑ），廣韻音趫漪，讀若超溪，朱子語錄、聖賢語自平正、却無蹺欹如許、按、俗謂作事不平正曰蹺欹、或倒言之曰欹蹺、又舉足閣置於他物體之上、曰蹺、

踊（ㄅㄥ），唐韻余龍切音勇，讀崩去聲，説文、踊、跳也、六書故、躍、去其所、踊、不離其所、按、今人遭䘮、痛苦、兩脚跳地、而身不離其所者、俗謂之踊、 

蹐蹐爾（ㄐㄧ^ ㄐㄧ^ ㄖ），蹐唐韻資昔切音積，，説文、蹐、小步也、按、今俗教小兒小步慢行、曰走路要蹐蹐爾、

𨄇𨄇聲（ㄉㄥ ㄉㄥ ㄒㄧㄥ）(註：𨄇原文為{⿰足絭}、下同)，𨄇集韻徒等切又篇海音滕(註：滕原文為縢)，，集韻、𨄇𨄇、行貌、按、俗謂行路健步有聲、曰𨄇𨄇聲、

蹜脚縮手（ㄙㄨㄜ^ ㄐㄧㄚ^ ㄙㄨㄜ^ ㄒㄧㄡ），蹜廣韻所六切音縮，，文字音義云、烏鵲醜、其飛掌蹜在腹下也、論語、足蹜蹜如有循、疏、言舉足狹數也、按、俗謂遇事手足無措、不敢向前去做者、曰蹜脚縮手、縮手、見韓愈文、巧匠旁觀、縮手袖間、

脚跖末頭（ㄐㄧㄚ^ ㄐㄧ^ ㄇㄛ^ ㄊㄧㄡ），跖唐韻之石切音隻，，滙南子説山訓、善學者若齊王之食鷄、必食其跖、註、跖、鷄脚掌也、按、俗嘗呼足趾為脚跖末頭、盖足趾居脚掌之末端、故俗云然、

癶脚阿𡕒（ㄆㄜ^ ㄐㄧㄚ^ ㄛ ㄍㄛˊ），癶集韻音鉢𡕒音胯，癶讀若擘𡕒巨可切，六書本義、癶、兩足張、有所撥除也、説文、𡕒、跨步也、按、俗謂張兩足而跨步、當其空處、曰癶脚阿𡕒、

### 胃腹，

肚（ㄉㄨˊ），集韻董五切音賭，又讀若杜又敦上聲，集韻、肚、胃也、按、俗謂牛羊豕之胃、皆曰肚、讀若賭、又增韻、肚、腹也、俗亦謂人腹曰肚、讀若杜、又蟹肚之肚、讀敦上聲、賭之雙聲字也、

胮肛（ㄅㄤ ㄍㄤ），胮肛廣韻音龐江，胮讀彭去聲，廣韻、胮肛、脹大也、韓愈詩、形軀頓胮肛、按、俗謂婦人孕子、腹部脹大曰胮肛、

肚皤出（ㄉㄨ ㄅㄨˇ ㄘㄨㄜ），皤廣韻薄波切音婆，皤讀婆去聲，左傳宣二年、睅其目、皤其腹、注、睅、出目、皤、大腹、按、大則凸出、與睅為出目同意、今俗謂腹凸出、曰肚皤出、

### 臀，

胐臀（ㄎㄨㄛ^ ㄉㄨㄣˊ），廣韻音胐屯，，廣韻、胐臀也、按、人當坐處之上腿肉、俗呼為胐臀、其肉突出於外、故字從肉出、又尻骨曰胐臀脽、亦曰胐臀臗、正字通、脽、尻骨也、集韻、音誰、俗讀若椎、博雅、臗、尻也、集韻、臗、音坤、又股外厚肉曰胐臀髀、説文、髀、股外也、三國志、劉備歎髀肉復生、集韻、髀、音俾、俗讀若丕、

䐮臠胐臀皮（ㄘㄝˊ ㄌㄨㄝ ㄎㄨㄛ^ ㄉㄨㄣ ㄅㄧ），䐮廣韻初限切音剗，，廣韻、皮䐮也、玉篇、皮起、正韻、損削也、按、俗謂跌倒時、臀皮受損削起去、曰䐮臠胐臀皮、凡皮肉䐮損、皆當用此字、

脬（ㄆㄠ），唐韻匹交切音拋，，説文、脬、膀光也、博雅、膀光謂之脬、廣韻、腹中水府也、按、俗謂婦女膀光曰脬、

### 生殖器，

脧脧（ㄋㄨㄝ ㄋㄨㄝ），集韻荀緣切音宣，讀倫緣切，説文、脧、赤子陰也、段注、老子、未知牝牡之合而脧作、河上本如此、按、俗謂赤子之陰、曰脧脧、又曰脧脧屌、字彙、屌、貂上聲、男子陰也、又集韻作𡱥、五音集韻作朊、元曲作膫、皆訓男子陰、

牝（ㄆㄧㄥˊ），唐韻毗忍切音髕，讀若品，説文、牝、畜母也、識小錄書吕刑、宫辟疑赦、傳、男子割勢、婦人幽閉、皆不知幽閉之義、今得之、乃是於牝、剔去其筋、如制馬豕之類、使慾心消滅也、堅瓠續集卷四、昔遇刑部員外許公、言婦人有罪幽閉、即椓竅之法、用木槌擊婦人胸腹、即有一物墜、而掩蔽其牝户、止能溺便、而人道廢矣、按、此二説皆謂婦人之幽處為牝、今俗語亦然、又按廣韻、䏘、音匹、牝䏘也、俗亦有呼婦人之幽處為䏘者、盖即牝字重呼之也、

### 筋骨，

胖筋胖油（ㄅㄞ ㄐㄧㄥ ㄅㄞ ㄧㄡ），胖集韻補綰切音版，，周禮天官腊人、凡祭祀供豆脯薦脯脯胖、凡腊物、注、杜子春讀胖為版、又云膴胖、皆謂夾脊肉、按、今俗謂人背上夾脊肉間之筋、曰胖筋、又俗謂豬身上夾脊肉間之脂肪、曰胖油、

筋牢肕（ㄐㄧㄥ ㄌㄠ ㄋㄧㄥ），肕廣韻而振切音刃，肕讀疑振切，廣韻、肕、牢肕也、管子心術篇、人能正静者、筋肕而骨强、按、俗謂筋堅柔不易斷、曰筋牢肕、

骨㱴（ㄍㄨ^ ㄒㄧ^），㱴唐韻疾智切音漬，㱴讀石植二音，玉篇、㱴、鳥獸殘骨、周禮秋官、蜡氏掌除骴、註、鄭司農云、骴讀為㱴、謂死人骨也、按、俗亦謂死人骨曰骨㱴、

### 皮膚，

㿷皮（ㄑㄧㄠ ㄅㄧ），㿷廣韻七到切音糙，㿷又讀超去聲，類篇、㿷、膚如粟也、按、俗謂膚如粟不光潤、曰㿷皮、

㿹皮（ㄊㄜ^ ㄅㄧ），㿹集韻他達切音闥，，集韻、㿹、皮起也、按、俗謂因傾跌而皮起去者、曰㿹皮、

老𥀈（ㄌㄠˊ ㄘㄜ^），𥀈廣韻側洽切音㞚，𥀈讀若插，廣韻、皺𥀈、皮老也、按、俗謂面皮已老、見人不作羞澀者、曰老𥀈、

寛㿯㿯（ㄎㄨㄝ ㄉㄝ^ ㄉㄝ^），㿯廣韻都合切音答，，玉篇、㿯、皮寛也、按、俗謂皮寛者曰寛㿯㿯、襟袖寛大、曰大㿯㿯、又預製死時之壽衣、襟袖皆寬大、故謂衣寛大之衣者曰壽㿯㿯、又皮寛緩亦曰寛儾儾、廣韻、儾、緩也、囊去聲、豬肉寛緩處、俗謂之皮儾頭、

烏㿳㿳（ㄨ ㄐㄩ ㄐㄩ），㿳集韻莊持切音菑，，集韻、㿳、手足膚黑也、按、俗謂手足皮膚烏黑、曰烏㿳㿳、

### 排泄物，

淌汗（ㄊㄤˊ ㄧㄝˇ），淌集韻尺亮切音唱，淌讀湯去聲，玉篇、淌、大波也、按、俗謂汗流不止、如水之起大波然、曰淌汗、

汗埴埴（ㄧㄝ ㄗ ㄗ），埴廣韻常職切音實，埴讀將志切，説文、埴、黏土也、段注、埴膱也、黏昵如脂之膱也、今江浙俗語皆用昌志切、按、俗謂汗有黏性、曰、汗埴埴、又凡物質之有黏性者、曰膊埴埴、膊音粕、又曰汗滲滲、説文、滲、下漉也、液體從器物微孔中下漉曰滲出、人出微汗似之、集韻、滲、所禁切音信、又曰汗溱溱、靈樞經、汗出溱溱、言汗盛也、集韻、溱、音臻、

䐈垽（ㄑㄧ^ ㄋㄧㄥˇ），廣韻音職憖，讀若漆侫，周禮冬官考工記、凡昵之類不能方、疏、若今人頭髮有脂膏者、則謂之䐈、䐈、亦黏也、按、俗謂頭或皮膚有黏性之脂膏、曰䐈垽、垢澱於齒間、則生牙垽、

溲惡（ㄒㄩ ㄨ），集韻溲音搜惡污去聲，溲讀若雖惡讀若愛，廣韻、溲、小便也、師古曰、惡、即矢也、吳越春秋、吳王疾、句踐用范蠡計、入問疾、求吳王之溲惡而嘗之、以决吉凶、按、俗謂大小便曰溲惡、惡而曰愛、反言之也、

### 身體總，

企身（ㄑㄧˊ ㄒㄧㄥ），企廣韻去智切音器，企讀奇上聲，説文、企、舉踵也、前漢書高帝紀、日夜企而望歸、師古曰、企、謂舉足而竦身、按、俗謂舉足而竦身直立曰企、因而謂身曰企身、盖動物中惟人類能竦身直立而行、故謂身曰企身、

犍椎（ㄗㄝˇ ㄐㄩˊ），犍唐韻居言切音鞬，犍又讀若巉，辭源梵語、寺中所用、鐘磬木魚之類、曰犍椎、按、俗借為壯健者之稱謂其人體質壯健、雖以椎擊之、不為所傷、猶鐘磬木魚之任人椎擊不壊也、故亦曰犍椎、

輥㒓𤞛（ㄍㄨㄥˊ ㄊㄝ^ ㄗㄤ），集韻音袞闥壯，，集韻、佅㒓、肥貌、按、俗謂肥曰輥㒓𤞛、

迭料大（ㄉㄧ^ ㄌㄧㄠˇ ㄉㄚ），迭廣韻徒結切音絰，迭讀若得，説文、迭、更迭也、宣和遺事前集、董平行至半途、遇一大漢、身材迭料、按、今俗見人身材甚大、則必驚訝曰、身材迭料大、盖言其高大、非數更迭其手、不能料量之也、又凡數量之多且大者、皆曰迭料、

肨㿴㿴（ㄆㄤ ㄉㄜ^ ㄉㄜ^），㿴集韻德盍切擔入聲，，集韻、㿴或作䐛、水滸傳第三十四回、鄆哥道、你既没麥稃、怎地棧得肥䐛䐛地、按、俗謂人肥肨、曰肨䐛䐛、肥人行動不靈、曰木䐛䐛、

長䠷䠷（ㄑㄧㄤ ㄊㄧㄠˊ ㄊㄧㄠˊ），䠷廣韻土了切音眺，䠷讀糶上聲，廣韻、䠷、身長貌、按、俗謂身長曰長䠷䠷、又物長曰長篋篋、見急就篇、

短佝佝（ㄉㄜˊ ㄏㄧㄡ ㄏㄧㄡ），佝廣韻許候切音吼(註：廣韻呼漏切、集韻許候切)，佝讀吼平聲，集韻、佝、短極、醜貌也、按、俗謂人極短者、曰短佝佝、又曰短𥐁𥐁、音僕、見廣韻、又曰短矬矬、讀若☐(註：疑似跍或跕)、見博雅及北史宋世景傳、又物短、曰短𥏘𥏘、見篇海類編、𥏘音倔、

雙㑗（ㄕㄤ ㄒㄧㄥ），㑗集韻升人切音申，，集韻、㑗、妊身也、説文、妊身、壊孕也、按、俗謂身懐孕、曰有雙㑗、

細嫢嫢（ㄒㄧ ㄐㄧ ㄐㄧ），嫢廣韻姊宜切音觜，嫢讀若機，説文、嫢、媞也、秦晋謂細腰、按、俗謂身材瘦細、曰細嫢嫢、又曰㾹嫢嫢、

瘦㾹（ㄒㄧㄡ ㄙㄚˇ），㾹廣韻士佳切音柴，㾹讀柴去聲，廣韻、㾹、瘦也、按、俗謂瘦曰㾹、或連稱之曰瘦㾹、

慢啍啍（ㄇㄝ ㄊㄣ ㄊㄣ），啍廣韻他昆切音暾，啍讀若吞，詩王風、大車啍啍、傳、啍啍，重遲貌、按、俗謂車船或人載負重物而行遲、皆曰慢啍啍、

輭咍咍（ㄋㄩㄣˊ ㄉㄚ ㄉㄚ），集韻輭音軟咍音㾂，咍讀帶平聲，牡丹亭第十二齣、杜麗娘唱、輭咍咍剛扶到畫欄偏、長生殿第二十四齣、楊妃唱、一會價輭咍咍栁嚲花欹、按、俗謂身體輭弱、少精神、曰輭咍咍、

媆孩孩（ㄋㄩㄝˊ ㄝ ㄝ），，讀若嫩哀哀，牡丹亭第二十六齣、杜麗娘唱、重嬌養、媆孩孩、按、今俗亦謂人媆弱曰媆孩孩、以孩體媆弱為喻也、

輭孱（ㄋㄩㄣ ㄕㄝˊ），孱廣韻士限切音棧，孱讀若𩻣魚之𩻣，史記張耳傳、吾王、孱王也、孟康曰、冀州人謂輭弱為孱、按、俗謂體質柔弱精神頽唐者、曰輭孱、

䰐鬖（ㄌㄝ ㄙㄝ），集韻音濫三，讀若濫𩻣，蘇氏演義云、龍鐘謂不翹舉、如䰐鬖拉撘之類、韓維詩、白龍垂鬚正䰐鬖、按、俗謂拉撘之人、鼻涕常下垂、黏於鬚髥、曰䰐鬖、

骯髒（ㄤ ㄗㄤ），集韻音沆葬，讀項葬平聲，玉篇、骯髒、體胖貌、按、俗謂其人面目可憎、語言無味、曰骯髒、又勞動過度出汗不快、曰骯漬、漬音智、

㔥𠢲（ㄅㄚˊ ㄍㄚˊ），廣韻㔥音罷𠢲楷上聲，皆讀渠楷切，集韻、㔥𠢲、疲也、按、俗謂筋骨不强健、作事疲玩懶惰者、曰骨頭㔥𠢲動、

躴躿（ㄌㄤˇ ㄍㄤˊ），廣韻音郎穅，躿讀渠岡切，玉篇、躴躿、身長貌、按、俗謂人長手長脚者、曰躴躿、因之浮遊於水面之長脚水蟲、呼為水躴躿、又以此水蟲脚著水而身輕浮空、俗因謂貨物之鬆浮不實者、曰躿、

光濯濯（ㄍㄨㄤ ㄗㄜ^ ㄗㄜ^），，讀若光朮朮，孟子告子篇、是以若彼濯濯也、註、濯濯、山無草木之貌、言牛山上草木經牛羊之放牧光無所有也、俗嘗引以喻人秃髮者、曰頭上光濯濯、

### （性情類）剛正，

觥觥者（ㄍㄨㄜ^ ㄍㄨㄜ^ ㄐㄧㄠ），，讀若郭郭叫，後漢書郭憲傳、帝曰、嘗聞闗東觥觥郭子横、竟不虛也、李賢注、觥觥、剛直之貌、按、俗謂人以剛直著名者、曰觥觥者、重口呼之、音若郭郭叫、

喭喭諤諤（ㄋㄧㄝ ㄋㄧㄝ ㄫㄛ^ ㄫㄛ^），廣韻喭音唁諤音鄂，讀若巖巖嶽嶽，易林、喭喭諤諤、終無難惡、讜直之貌、按、俗謂出言讜直、凛乎若不可犯者、曰喭喭諤諤、

一生用好心（ㄧ ㄙㄣ ㄩㄥˇ ㄏㄠˊ ㄒㄧㄥ），，，隋書譙國夫人傳、夫人洗氏、每歲時大會、以梁陳隋賜物陳於庭、示子孫曰、我事三代主、惟用一好心、今賜物具存、此忠孝之報也、按、今俗以一生用好心五字作花押、盖本此、

### 和順，

儇（ㄏㄨㄝ），廣韻許緣切音翾，，廣韻、儇、慧利也、荀子非相篇、鄉曲之儇子、按、俗謂小兒慧利、能順父母意、曰儇、謂鄉曲奸猾者、亦曰儇、

愞㦏（ㄋㄩㄝˊ ㄙㄨㄝˊ），集韻音軟笋，㦏讀如選，集韻、愞㦏、劣弱貌、按、俗謂人和柔曰愞㦏、

兩面羌（ㄌㄧㄤˊ ㄇㄧㄝˇ ㄑㄧㄤ），羌廣韻去羊切音蜣，，舊唐書東女國傳、貞元九年、其王湯立悉内附入朝、然亦潛通吐蕃、故謂之兩面羌、按、俗謂見好於仇怨兩方面之人、曰兩面羌、又曰兩面光、

糊䵬䵬（ㄏㄨ ㄊㄜ^ ㄊㄜ^），䵬廣韻他合切音踏，，廣韻、䵬、黑也、顏氏家訓云、晋羊曼頽縱任俠、飲酒誕節、盖無所不施無所不容之意、按、俗謂糊塗處世、和光同塵者、曰糊䵬䵬、

䎠熟湯糰（ㄋㄨˇ ㄕㄨㄜ^ ㄊㄤ ㄊㄨㄝˊ），䎠廣韻奴禾切音捼，，説文、䎠、丸之熟也、段注、俗所謂圓熟、言旋轉之易、如丸耎、從而合音也、按、俗謂柔輭圓熟、任人旋轉若湯糰然、曰䎠熟湯糰、

容容多厚福（ㄩㄥ ㄩㄥ ㄉㄨ ㄧㄡˊ ㄈㄛ^），，，後漢書左雄傳、相戒曰、白璧不可為、容容多厚福、注、容容、猶和同也、按、今俗以庸人多福、遂誤為庸庸多厚福、不知原作容容也、

### 快樂，

適意（ㄒㄧㄚ ㄧ），適正韻施隻切音釋，適讀若冩，正韻、適、安便也、晋書張翰傳、人生貴得適意、按、俗謂安閒自得、曰適意、

歡樂（ㄏㄛˊ ㄌㄜ^），歡唐韻呼官切音讙，歡讀呼可切，説文、歡、喜樂也、按、今人作事了結、曰做得歡樂、如有殘疾廢棄、曰一世弗歡樂、若一家因之受凍餓、則曰一家弗歡樂、弗歡樂者、言無快活日子也、

亂撒錢（ㄌㄨㄜ ㄗㄝ^ ㄐㄧㄝ），，撒讀若紥，石頭記第五十三回、將錢向臺上一撒、只聼得豁琅琅滿臺的錢响、按、俗謂用錢無度、曰亂撒錢、

世面（ㄒㄧ^ ㄇㄧㄝ），，又讀若什面，石頭記第十六回、鳳姐道、我年紀小、原没見過世面、官塲現形記第十九回、刁邁彭道、諸位都跟著軍門出過力、見過什面的人、按、世面者、世間大局面也、什者、數之多、故謂慣見大局面者、曰見過世面、或什面、

### 𠁊直，

豪𢜶（ㄏㄠ ㄙㄠ），𢜶集韻先到切音燥，，玉篇、𢜶、快性也、按、俗謂豪爽作事痛快者、曰豪𢜶、

漂亮（ㄅㄧㄠ ㄌㄧㄤ），，，段玉裁注、説文纅字云、考工記曰、絲欲沉、注、如在水中時色、今人謂之漂亮、按、俗謂人行事光明曰漂亮、衣履光潔亦曰漂亮、

### 拘謹，

諈諉（ㄐㄧㄩ ㄋㄧ），集韻音捶㨅，讀若鑄議，爾雅釋言、諈諉、累也、列子力命篇、眠娗諈諉勇敢怯疑、四人相與遊於世、註、諈諉、煩重貌、按、俗謂一事累言不已、煩瑣重滯、説話不爽利者、曰諈諉、又曰講話諈諈諉諉、又作滯泥、陸象山語錄、凡事莫如此滯滯泥泥是也、

慳定（ㄎㄤ ㄉㄧㄥ），慳廣韻苦閑切音掔，慳讀鏗艦二音，鄭板橋詞鈔、調寄瑞鶴仙、詠官宦家、天公何限乗除消息、不是一家慳定、按、俗謂貨物為别家所無、祗向一家交易者、曰慳定、又作事主意已定、無活動餘地者亦曰慳定、

### 節儉，

靳（ㄐㄧㄥ），廣韻居焮切音㨷，，廣韻(註：應為集韻)、靳、吝也、按、今俗有靳衣得衣、靳食得食之語、言能吝惜其衣食、則能長有衣食也、又俗謂病後不使食過量、及勞動過度、亦曰靳、即吝惜精神食物之意、

省穡（ㄙㄤ ㄙㄨㄛ^），穡唐韻音色，穡讀若縮，左傳昭元年、穆叔曰、大國省穡而用之、按、猶言省儉也、俗亦謂省儉曰省穡、

嗇尅（ㄙㄜ^ㄎㄜ^），唐韻嗇音色尅音刻，，石頭記第八十四回、邢夫人道、論起那張家行事、也難和偺門作親、太嗇尅、没的玷辱了寶玉、按、俗謂吝嗇而刻薄者、曰嗇尅、或倒言之曰尅嗇、又將財物私自蓋藏、使人不知、曰嗇、

慳嗇（ㄎㄤ ㄙㄜ^），，，蘇軾詩、及此陰晴間、恐致慳嗇霖、言不肯多下雨也、按、俗謂不肯多用錢之人、曰慳嗇、

### 傲慢，

彪（ㄅㄧㄠ），集韻必幽切音驫，讀若標，南史顏延之傳、性既褊急、兼有酒過、肆意直言、曾無囬隠、故論者多不與之、謂之顏彪、按、俗謂急性直言、恃才傲物者、曰彪、

𠆩（ㄈㄢˊ），廣韻符咸切音凡，，揚子方言、𠆩、輕也、楚人相輕薄、謂之相𠆩、按、俗謂輕薄人而憎惡形於辭色、曰𠆩、被人輕薄憎惡而不悟、曰𠆩弗怕、

輕窕（ㄑㄧㄥ ㄊㄧㄠ），窕集韻他彫切與佻同，，左傳成十六年、楚師輕窕、郭注、爾雅云、輕窕者、好放肆也、按、俗謂舉動放肆、自傲輕人者、曰輕窕、

憍氣（ㄐㄧㄠˇ ㄑㄧ），憍集韻渠嬌切音趫，憍讀若潮，集韻、憍、矜也、莊子達生篇、方虛憍而恃氣、按、俗謂出語浮誇、恃氣凌人者、曰有憍氣、

奰氣（ㄅㄧˇ ㄑㄧ），奰廣韻平祕切音備，，詩大雅、内奰於中國、注、不醉而怒曰奰、按、不醉而怒者、𤼵怒無常也、俗謂𤼵怒無常者、曰𤼵奰氣、

抹摋（ㄈㄜ^ ㄙㄜ^），廣韻音末薩，，字林、抹摋、滅也、韓愈孟郊墓志、惟其大翫於辭、而與世抹摋、按、俗謂論人者、將人好處盡滅没之、曰一筆抹摋、猶言用筆塗抹之也、亦作末殺、見前漢書谷永傳、

嗔嫌（ㄗㄥ ㄧㄝˊ），嗔廣韻昌真切音䐜，嗔讀若憎，北史楊播傳、太和初、口勑責諸内官、十日仰密得一事、不列、便大嗔嫌、按、俗謂嫌惡其人而出言鄙薄之、曰嗔嫌、

嘲誚（ㄗㄠ ㄒㄧㄠ），廣韻音䞴邵(註：廣韻誚邵不同音)， 讀若遭笑，桐江詩話、元祐東平王景亮、與諸仕族無成者、結為一社、專事嘲誚士大夫、無問賢愚、均被不雅之名、按、俗謂人被不雅之名、曰被人嘲誚、

㦒忚（ㄌㄧ ㄐㄧ），廣韻音黎醯，忚讀若鷄，説文、㦒、多言也、揚子方言、㦒忚、欺謾語也、按、俗謂多作刻薄語以欺謾人、曰㦒忚、

懈意（ㄫㄚˊ ㄧ），懈唐韻古隘切音薢，懈讀若駭，朱熹文、未嘗以齒爵自高、而有懈意隋容也、按、俗謂以富貴自高、揚揚得意、怠於待人接物者、曰懈意、

哼哼（ㄏㄥ ㄏㄥ），集韻盧(註：應為虛)耕切音亨(註：集韻為虛庚切)，讀若很，官塲現形記第六回、蔣福鼻子裏哼哼、冷笑了兩聲、按、今冷笑人、鼻裏亦作哼哼聲、俗語謂之打鼻頭銃、凡傲人者、常作此態、

大奅（ㄉㄚ ㄆㄠ），奅廣韻匹貌切音炮，，揚子方言、以大言冒人、曰奅、按、俗呼好為大言虛張事勢者、曰大奅、

作喬（ㄗㄜ ㄋㄧㄠ），喬唐韻音僑，喬讀鳥平聲，官塲現形記第二十四回、劉厚守忽然又拿起喬來、按、俗謂假意裝腔、曰作喬、

𠋺皮（ㄙㄠ ㄅㄧ），𠋺唐韻蘇遭切音騷，，説文、𠋺、驕也、按、俗謂故意作似驕非驕之態曰𠋺皮、故意作似驕非驕之語曰𠋺皮話、

出鋒頭（ㄘㄨㄜ ㄈㄥ ㄊㄧㄡ），，，沈遼奉酬正夫詩、試出鋒頭官已瘝、按、俗謂作事露鋒鋩、曰出鋒頭、

不偢不睬（ㄅㄜ ㄑㄧㄠ ㄅㄜ ㄘㄝ），偢睬字彙補音秋彩，偢睬讀若潮彩，北史齊後主緯紀、穆皇后之母名輕霄、穆子倫婢也、后既封、以陸令萱為母、更不睬輕霄、按、俗謂對人態度冷淡、置之不理、曰不睬、或云不偢不睬、睬或作倸

開桚指架（ㄎㄧㄝ ㄙㄢ ㄗ ㄍㄛ），拶唐韻姊末切音䰖，拶讀若產，明史刑法志、魏忠賢之黨拷掠左光斗輩、坐𧷢比較輸金、不中程者受全刑、全刑者、械、鐐、棍、拶指、夾棍、五毒具、按、拶指之刑具、以小木幹五、用䋲聫之、韜入犯人手指而緊收之、立作劇痛、俗謂人好為大言、一若真有拶指之刑具、足以使人痛苦者、曰開拶指、又曰開拶指架、

### 癡愚，

㖔（ㄊㄥ），字彙通懇切吞上聲，通登切讀若吞，字彙、㖔、癡貌也、按、俗謂癡愚無能曰㖔、如自謙癡愚曰、我本領㖔、罵人癡愚、曰死㖔濫拙、

憨（），廣韻呼談切音蚶，，玉篇、憨、愚也、癡也、按、俗謂有癡愚之態、言動惹人笑者、曰憨、

戇（ㄍㄤ），集韻涉(註：應為陟)降切又古送切，讀及降切又貢上聲，説文、戇、愚也、史記汲黯傳、甚矣汲黯之戇也、注、戇音涉(註：應為陟)降切、按、俗呼愚而直者曰戇大、讀及降切、史記高帝紀、然陵少戇、其後吕氏欲王諸吕、王陵固執不可、陳平謂其面折廷争己所不及、按、俗謂倔强不服從人、曰戇、讀貢上聲、

剷頭（ㄘㄢ ㄊㄧㄡ），剷正韻楚簡切音產，剷讀参上聲，官塲現形記第五十二回、我們中國人直正剷頭、没有一件事辦得好的、按、俗謂不能辦事者曰剷頭、

𧸖（ㄗㄝˊ），廣韻佇䧟切音詀與賺同，讀若棧，説文、𧸖、重買也、錯也、按、今俗買物錯誤、要求商店換買之、曰買𧸖了、又自認錯曰認𧸖、

蚩騃（ㄘ ㄋㄧㄣ），唐韻音妛𤶗，蚩讀若雌騃礙平聲，三國志魏明悼毛皇后傳、其容止舉動甚蚩騃、按、俗謂人癡愚、曰蚩騃、

蚩蟲（ㄘ ㄗㄨㄥˊ），，，説文、蚩、蟲也、六書正譌、凡無知者皆以蚩蟲名之、按、俗呼水中孑孓小蟲為蚩蟲、又罵人無知、亦曰蚩蟲、

半𠢣𠢣（ㄅㄨㄝ ㄊㄧㄝˊ ㄊㄧㄝˊ），𠢣集韻徒典切田上聲，，集韻、𠢣、劣貌、按、俗謂人有劣根性者、曰半𠢣𠢣、

歁歞（ㄏㄜ^ ㄧ^），集韻歁音匌歞音㬎，讀若瞎乙，集韻、歁歞、癡貌、按、俗謂作事有癡態者、曰歁歞、

懵憕（ㄇㄨㄥˊ ㄉㄨㄥˊ），集韻音蒙澂，，集韻、懵憕、神不爽也、按、俗謂心凝思而神不爽、曰忖懵憕了、目凝望而神不爽、曰望懵憕了、

懵懂（），懂正韻音董，，正韻、懵懂、心亂也、西湖志餘、孝廟問甄龍友、取名何義、倉卒不知所對、退乃思得之曰、何不云陛下為堯舜、臣得與夔龍為友乎、龍友素給㨗、而一時懵懂、豈非榮進有數乎、按、俗亦有聰明一世懵懂一時之語、

木儓儗（ㄇㄜ^ ㄉㄝ ㄏㄝ），集韻儓音貸儗海去聲，儓讀若類，廣韻、儓儗、癡貌、按、俗謂人癡笨、曰木儓儗、

迷罔疾（ㄇㄧ ㄇㄤ ㄒㄧㄥ），，，疾讀若神、列子、秦人逢氏子、有迷罔之疾、罔又作網、蘇軾詩、群生陷迷網、按、今俗謂人神志不清、曰有迷罔神網住、乃迷罔疾之誤、疾誤為神、平入易聲耳、

獃佁佁（ㄇㄜ^ ㄉㄝˊ ㄉㄝˊ），佁集韻夷在切，佁讀低在切，説文、佁、癡貌、段注、司馬相如大人賦、沛艾赴(註：應為赳)螑仡以佁儗兮、張揖曰、佁儗、不前也、此癡貌也、按俗謂癡立不前、曰獃佁佁、

獃笨𧀧𧄼（ㄇㄜ^ ㄅㄜ^ ㄌㄧㄥ ㄉㄣ），𧀧𧄼唐韻音懜磴，讀若獃拔稜等，唐韻、𧀧𧄼、新睡起貌、按、凡新睡起者、大都獃笨而神不清爽、故俗謂新睡起之人、曰獃笨𧀧𧄼、

### 頑梗，

庚（ㄍㄤˊ），，，史記孝文紀、占曰、大横庚庚、註、服虔曰、庚、横貌、按、俗亦謂人强横曰庚、

獷（ㄍㄨㄤˊ），獷唐韻古猛切音礦，讀觥去聲，説文、犬獷獷不可附也、前漢書叙傳、獷獷亾秦、師古曰、獷獷、麤惡之貌、按、俗謂人麤惡倔强、不可近者、曰性獷、

䭆（ㄍㄜ^），廣韻尼戹切音疒，讀若革，廣韻(註：應為説文)、楚人謂小兒嬾曰䭆、按、俗謂小兒嬾而不聼命、曰䭆、

㹂（ㄐㄧㄝˊ），唐韻喫善切音繾，讀若件，説文、㹂、牛很不從牽也、按、俗謂人很愎不聼賢德者引導亦曰㹂、

譀（ㄏㄝ^），廣韻呼甲切音呷，，説文、譀、誕也、按、俗謂語言誇誕者曰譀、嘗有譀之誕兮之戲語、

頑皮（ㄨㄢ ㄅㄧ），，，太平廣記、皮日休詠龜、嘲歸仁沼云、頑皮死後鑽應徧、按、俗謂人刁頑若柔皮之韖韌不可斷者、曰頑皮、

淘氣（ㄉㄠ ㄑㄧ），淘集韻徒刀切音陶，，石頭記第五十四回、鳳姐笑道、從小兒一處淘氣、按、俗謂小兒頑梗、易惹父母之氣恨、曰淘氣、

𠍹𦤻（），廣韻音劄窒，，廣韻、𠍹𦤻、忽觸人也、集韻、牴牾也、一曰不循理、按、俗謂頑童作事不循理、愛觸忤人者、曰𠍹𦤻、若出言不循理好得罪人、則曰𬢿𧫡、集韻、𬢿𧫡、言無倫脊也、亦音𠍹𦤻、

鞅罔（ㄧㄚ ㄇㄤ），集韻音央亾，讀若野茫，博雅、鞅罔、無賴也、揚子方言、央亡、獪也、凡小兒多詐而獪、謂之央亡、央亡即鞅罔、按、俗謂小兒狡獪、作事荒唐曰野茫、即鞅罔二字之誤、

没綑（ㄇ ㄎㄨㄥˊ），，，石頭記第六十六回、那鮑二家的、打了興兒一下子、笑道、這話原有些真、到了你嘴裏、越法没有綑兒了、按、俗謂言行太無拘束、出乎範圍之外者、曰没綑、

撒野（ㄙㄝ^ ㄧㄚˊ），撒集韻桑葛切音薩，，集韻、撒、散之也、一曰放也、石頭記第五十五回、你們只管撒野、按、俗謂任意散放、舉動野蠻、曰撒野、

毷氉（ㄇㄠˇ ㄘㄠ），集韻毷音帽玉篇氉音燥，讀若帽糙，博雅、毷、觧也、玉篇、氉、毛健也、唐國史補、舉子不㨗而醉飽、謂之打毷氉、謂拂其煩悶也、按、俗謂布帛多毛不光潤、曰毷氉、謂人性躁、動輒𤼵火者、曰毷氉火性、

亂䚎（ㄌㄨㄝˇ ㄘㄨㄤˇ），䚎廣韻丑絳切踔去聲，䚎讀窻去聲，説文作𧢆、視不明也、按、俗謂視不明者之行路、曰亂䚎、又曰瞎䚎、嘗以比人之頑梗而妄作為者、

### （人事類）禮節，

相喚（ㄒㄧㄤ ㄏㄨㄟ），，，豹隠紀談云、冬至後一九二九、相喚不出手、言天寒時、路遇親友、彼此相喚、不出手作揖也、按、作揖曰相喚者、路遇尊長、或親戚至交時、必遥相呼喚、一面作揖、以表示尊敬之意、呼喚與作揖同時並行、故俗遂以相喚為作揖也、

磕頭（ㄎ^ ㄊㄧㄡ），磕集韻克盍切音榼，磕讀若克，夷堅志、深悼前非、磕頭謝罪、按、俗謂扣頭至地有聲、曰磕頭、

### 稱謂，

媎（ㄐㄧㄚˊ），字彙同姐，讀若者，六書故、姐、古文或從者聲、作媎、按、今人弟妹呼姐曰媎、鄉下婦女妝飾有土俗氣者、呼為鄉下大媎、

娜（ㄋㄡˊ），集韻乃可切那上聲，讀若嬾，宋史烈女傳、童八娜拽虎救大母、戚學標囬頭想、俗呼女曰娜、按、今俗亦呼女曰娜、

姬（ㄐㄏㄧˇ），集韻盈之切音怡，，集韻、姬、衆妾之總稱也、按、俗謂為人妾曰做姬、夫及嫡妻呼之曰姬、子姪輩呼之曰娘姬、又曰姬娘、

㜎（ㄏㄧˇ），廣韻弦鷄切音奚(註：廣韻胡雞切、唐韻弦鷄切)，，説文、㜎、女隸也、按、俗呼輕年女僕曰娘㜎、其專修娖房間者、曰間裏娘㜎、或冠以地名、曰某處娘㜎、

婢（ㄅㄧㄝˊ），廣韻便俾切音庳，讀若扁，説文、女之卑者也、按、俗呼老年女僕曰老婢、

倌（ㄍㄨㄝ），，，詩、鄘風、命彼倌人、星言夙駕、鄭注、倌人、主駕者、按、今俗謂商店中之主其事者亦曰倌、如當店倌、布店倌、南貨店倌皆是、

老板（ㄌㄠˊ ㄅㄝˊ），，，粤遊小志、財主者、潮人稱為財東、猶北人稱掌櫃、南人稱老板也、按、今俗稱財東曰老板、

擋手（ㄉㄤ ㄒㄧㄡˊ），，，晋書阮孚傳、祖約性好財、正料財物、客至摒擋不盡、官塲現形記第二十一回、票號錢莊的擋手、按、今俗呼商店中經手銀錢之夥計、曰擋手夥計、

司務（ㄙ ㄈㄨˇ），，，日知錄、木金石等工、南人皆謂之司務、俗誤呼為師父、按、徒弟稱工頭當呼師父、平常人稱之、則曰司務、

大綱（ㄉㄚ ㄍㄤ），，，輟耕錄、張明善作北樂府水仙子譏時云、鋪眉苦(註：應為苫)眼早三公、裸袖揎拳享萬鍾、胡言亂語成時用、大綱來、都是烘、按、大綱摘言大衆、今俗亦謂大衆曰大綱、

箇人（ㄍㄜ ㄋㄧㄥ），箇廣韻古賀切音吤，讀若根入聲，封氏聞見記、陸元方有宅、人欲買之、元方告之曰、此宅無出水處、遂不買、子姪以為言、元方曰、豈可為錢而誑箇人、猶言彼人也、按、俗亦謂彼人曰箇人、

渠輩（ㄍㄧㄝˊ ㄊㄝˊ），集韻音蕖背，渠讀强該切輩讀若腿，金史歡都傳、穆宗襲位之初、諸父之子習烈斜鉢、及諸兄有異言、曰君相之位、皆渠輩為之、奈何、按俗謂彼等曰渠輩、

小萌（ㄒㄧㄠ ㄇㄥ），萌唐韻莫耕切音氓，萌讀猛平聲，説文、萌、草芽也、韻會、菜始生也、按、俗嘗呼小孩曰小萌、以草芽初生比之也、

𤘅孲（ㄛ ㄧㄚ），集韻音牙鴉，，揚子方言、吳人謂赤子曰𤘅孲、按、俗嘗對赤子微微㸃頭、以引其笑、且呼之曰𤘅孲、

小丱（ㄒㄧㄠ ㄨㄝ），丱唐韻古患切音慣，丱讀若彎，詩齊風、總角丱兮、正義曰、言有童子、總聚其髮、以為兩角丱然也、其幼稚如此、按、今俗呼兒童曰小丱

老嫗人（ㄌㄠ ㄞ ㄋㄧㄥ），嫗廣韻衣遇切音饇，嫗讀衣艾切音愛，晋書王衍傳、何物老嫗生甯馨兒、按、今俗呼年老婦人曰老嫗人、

老孺人（ㄌㄠ ㄙㄩㄜ ㄋㄧㄥ），孺集韻而遇切音茹，孺讀若述，金壼字攷、方孝孺之孺、當讀述音、按、今俗呼老孺人、亦讀述音、

### 養老，

供（ㄓㄨㄤ），廣韻九容切音恭，讀若樁，詩小雅、有母之尸饔、箋、自傷不得供養也、按、今俗有癩頭崽好供娘之語、

### 撫幼，

幼（ㄧㄡ），廣韻伊謬切憂去聲，，陸放翁幽居初夏詩、婦喜蠶三幼、自註云、鄉中謂蠶眠曰幼、按、俗謂小兒眠、亦曰幼、

幽（ㄠ），唐韻於虯切音呦，，説文、幽、隠也、正韻、闇也、按、俗謂兒童隠於闇處、使人尋之曰幽、

馱（ㄉㄨˊ），廣韻徒何切音駝，，廣韻、馱、騎也、説文、馱、馬負貌、按、今俗謂抱小兒於懐曰馱、實則負於背、今小兒兩足跨己腰若騎馬、然謂之馱、若但執小兒兩手負於肩而行則謂之挽、

䭧糊（ㄇㄧ ㄨ），䭧字彙母彼切音靡，䭧讀靡平聲，字彙、䭧、哺小兒也、按、今俗以手挑粉糊納入小兒之口哺之、謂之䭧糊、玉篇作䭩、

輓輓背（ㄍㄨㄝˊ ㄍㄨㄝˊ ㄅㄟ），輓集韻武逺切與挽同，讀摜上聲，左傳襄十四年、或輓之、或推之、註、前牽曰輓、後送曰推、蓋北方重載車、前有一二人牽䋲負於肩而行曰輓、按、今俗負小兒於背、執其手加於己肩上以行、曰輓輓背、

嗄唴喑（ㄜ ㄌㄧㄤ ㄧㄥ），集韻音隘𥇉隂，讀若下涼聲，集韻、楚人謂啼極無聲曰嗄、説文、秦晋謂兒泣不止曰唴、宋齊謂兒泣不止曰喑、按、俗謂兒泣不止、以致啼極無聲、曰嗄唴喑、

坳胡來（ㄠ ㄨ ㄌㄟ），坳廣韻於交切音凹，俗作貓胡來，南史劉胡傳、劉胡以面坳黑似胡、討伐諸蠻、往無不㨗、人畏之、小兒啼、語以坳胡來、便止、按、今俗小兒夜啼、其父母若云坳胡來、啼即止、又按朝野僉載、石虎以麻將軍秋率師、秋胡人暴戾好殺、國人畏之、有兒啼、母輒懼以麻胡來、啼聲即絶、又大業拾遺記、隋煬帝命胡人麻叔謀濬黄河、入汴隄、酷待部下、隊伍死水中、至今兒啼、聞人言麻胡來即止、以上三則、見於諸書、事皆近理、獨俗言貓胡來、最無理由、貓比狗馬、尤馴善、小兒能把而玩弄之、斷無以此怖小兒之理、

演慣了（ㄧㄝ ㄍㄨㄝ ㄌㄧㄠ），演唐韻以淺切音衍，演讀若現，班固西都賦、留侯演成、注、演、引也、按、俗謂引導兒童作好事、曰演演慣、若作不好事、曰演慣了不好、

莏莏捼捼飯食消窩（ㄙㄜ ㄙㄜ ㄋㄨ ㄋㄨ ㄈㄢˇ ㄒㄧ^ ㄒㄧㄠ ㄨ），莏廣韻蘇禾切音莎，，唐韻、莏、手捼莏也、按、俗嘗於小兒食物不消化時、以手摩其胸腹、且摩且祝曰、莏莏捼捼、飯食消窩、

### 俠義，

甹命（ㄆㄧㄥ ㄇㄧㄥ），甹唐韻普丁切竮，甹讀若聘，説文、甹、俠也、段注、今人謂輕生曰甹命、按、俗亦謂尚俠輕生曰甹命、又通俗編、世以財物鬥勝曰甹、今俗亦然、男家多納幣、則女家必盛飾妝奩以遣嫁、謂之甹、

判命（ㄆㄝ ㄇㄧㄥ），，，宋史章惇傳、惇與蘇軾遊仙遊潭、潭下臨絶壁萬仞、横木其上、軾懼、不敢過横木題壁、惇過之、垂索挽𣗳而下、題壁曰、蘇軾章惇來此、既過、神采不動、軾拊其背曰、君他日必能殺人、惇曰、何也、軾曰、能自判命者、能殺人也、惇大笑、按、俗謂作事不顧性命者、曰判命、

躭干繫（ㄉㄣ ㄐㄧㄝ ㄐ），躭玉篇俗耽字，讀若擔肩寄，元曲後庭花第四折、包拯唱、喚該房司吏、别公事且勿行提、只那樁最躭干繫、按、俗謂俠義之士、遇事能切實負責、曰躭干繫、

### 通財，

倗（ㄅㄥˊ），唐韻步崩切音朋，，説文、倗、輔也、六書統、委也、記也、朋同類、故可託、按、今人有緩急時、常託朋友為之集會籌欵、以輔助之、俗語謂之大家倗倗、

貸（ㄉㄟˊ），唐韻他代切音態，讀堆上聲，玉篇、貸、假也、借盈也、按、今俗欲借錢暫用、嘗向人請求、曰暫時貸一貸、

乞借（ㄘㄩㄜ^ ㄐㄧㄚ），乞廣韻去訖切音䒗，乞讀若撮，，廣韻、乞、求也、按、今俗求人、暫借銀錢、以濟急用者、曰乞借、或單曰乞、

商騰（ㄒㄧㄤ ㄊㄥ），騰唐韻徒登切音滕，騰讀拖登切，辭源云、騰挪者、謂虛此以實彼、不使竭☐{註：疑為蹶}匱乏也、為財政上之流行語、按、今俗遇匱乏時、向人商量借錢、暫行騰挪以資周轉、曰商騰、又商借人力以作工、亦曰商騰、

抽豐（ㄑㄧㄨ ㄈㄥ），，，東華錄、康熙二十八年、許三禮疏参徐乾學云、乾學遣弟徐宏基遍遊各省、名為抽豐、按、俗謂恃情面向豐富者抽取少許金錢沾其餘潤、曰抽豐、

幫襯（ㄅㄤ ㄘㄣ），集韻音幇襯，讀若邦寸，儒林外史第一回、王冕又虧秦老一力帮襯、按、俗謂以財助人、曰帮襯、

### 商業，

行銷（ㄏㄥ ㄒㄧㄠ），行集韻户庚切音蘅(註：集韻何庚切、廣韻唐韻户庚切)，，爾雅釋詁、行、言也、注、今江東通謂語為行、按、俗謂銷售貨物、向人説市情、論價值、曰行銷、此行字有言語意、

行貨（ㄏㄤˇ ㄏㄨ），行集韻寒江(註：應為岡)切音杭，，唐書韓琬傳、器不行窳、音義、行音杭、不牢曰行、苦惡曰窳、按、俗亦謂器物之不牢者、曰行貨、又俗自謙衣物不牢、靳惜之以為久用、曰行行、音訛乃曰何何、

僑貨（ㄐㄧㄠˇ ㄏㄨ），，，通攷輿地序、六朝南北分裂、多僑置諸州以自夸大、如以會稽為東揚、京口為南徐之類、按、僑置者、言移敵國之地名、置於己國之下也、今俗謂移他店之貨物、置於己店中售賣者、曰僑貨、

𡮻𡮿貨（ㄌㄣ ㄙㄣ ㄏㄨ），𡮻𡮿集韻音闌攙，𡮻𡮿讀若闌山，集韻、𡮻𡮿、少也、按、俗謂殘餘之貨物、為數甚少者、曰𡮻𡮿貨、

折閲（ㄘㄜ^ ㄉㄞˇ），唐韻音浙悦，讀若拆兑，荀子修身篇、良賈不為折閲不市、注、折閲、謂損其所賣物價也、按、折閲、猶言減價出賣、有招來買客之意、今大商店招牌、常冩拆兑、拆兑之物價、比門市零賣為減損、盖即折閲二字、折字加一㸃、閲字省去門耳、

儭錢（ㄘㄣ ㄐㄧㄝ），儭廣韻初覲切與襯通，儭讀若寸，南齊書張融傳、孝武起新安寺、僚属多儭錢帛、融独儭百錢、按、俗謂遇有興作、從中取利曰儭錢、又商業贍錢、亦嘗自謙曰儭錢、

蝕本（ㄒㄧ^ ㄅㄥ），蝕唐韻乗力切音食，，釋名、日月虧曰食、前漢書韋昭註、虧敗曰蝕、按、俗謂商業失敗、虧損資本、曰蝕本、

划算（ㄨㄚˇ ㄙㄣ），划唐韻户花切音華，，廣韻、划、撥進船也、官塲現形記第十二回、胡華若道、錢倒没有弄到、白白地把命送掉、却是有㸃划算不來、按、俗謂計算事物、所得不償所失、曰划算不來、划算者、手撥算盤子而計算之也、按、凡事能計算周密、曰有划算、商家尤善為划算、

鍛價（ㄉㄨㄝ ㄍㄛ），鍛唐韻丁貫切音碫，，廣韻、鍛、打鐵也、按、凡打鐵、兩人對打、謂之鍛、今俗買賣貨物、争論價錢、曰鍛價錢、盖双方爭 彼一語、此一語、亦猶打鐵者之對立下鎚也、故争價之甚者、有鍛價錢如鍛生鐵之語、

帳簿（ㄐㄧㄤ ㄅㄨˊ），，，前漢書武帝紀、受郡國計、注、計、若今之諸州計帳也、猶言計簿、按、即今商家之帳簿、俗作賬簿者、非、字典無賬字、

摒夥（ㄆㄧㄥ ㄏㄨˊ），集韻音併禍，讀若聘火，石頭記第八囬、東摒西湊、言向各方面湊合也、按、今俗由各方面湊合貲本夥計而經商曰摒夥、俗冩作𪮐夥、字典無𪮐字、

日黄簿（ㄋㄧㄢ^ ㄨㄤ ㄅㄨ），，讀若閻王簿，至正直記、私記謂之日黄簿、又曰帳目、按、俗謂一人私記之帳、無可查對者、曰閻王簿、又曰閻王帳、係日黄簿之誤、

### 戲謔，

謔（ㄒㄧㄚ^），唐韻虛約切餉入聲，，説文、謔、戲也、詩衛風、善戲謔兮、不為虐兮、按、俗謂親友相戲之言曰謔説、聼信戲言以為真有其事、曰被人謔倒、

外騖（ㄨㄟ ㄈㄨ），騖唐韻亡遇切音務，，漢書音義、亂馳曰騖、按、俗謂人心意如馬亂馳、不事正業曰騖、又曰外騖、或稱大騖、

打黄六（ㄉㄢ ㄨㄤ ㄌㄜ^），，，疑耀云、今京師謂紿人者為黄六、乃指黄巢兄弟六人、巢居第六而多詐、故目詐騙者為黄六、按、今俗亦謂本無其事、而偽為有、以紿人、曰黄六、俗又有打黄六之語、度必黄巢犯浙東時、吾邑人遥為應援、聲稱打黄六、故至今猶有此語焉、亦曰揶黄六、

浮䨣䨣（ㄈㄧㄡ ㄆㄜ^ ㄆㄜ^），䨣唐韻匹各切音粕，，説文、䨣、雨濡革也、段注、雨濡革則虛起、按、凡人虛浮不實者、俗亦謂之浮䨣䨣、

謉諢（ㄍㄨㄝ^ ㄨㄥˇ），謉集韻古委切音詭，，聲譜、謉諢、謔言也、按、俗亦謂謔言曰謉諢、

### 游戲，

摜交（ㄍㄨㄝˇ ㄍㄠ），摜唐韻古患切音慣，摜讀巨慣切，清會典、蒙古俗有摜交之戲、用兩人相撲、以傾跌其敵者為勝、按、俗謂之挾交、兩人互撲其腰、而能將其敵傾跌於地、曰摜一交倒、又凡用力擲物、或持鞭擊人、亦曰摜、

摸楊（ㄇㄜ^ ㄧㄤ），摸唐韻慕各切音莫，，致虛閣雜俎、唐明皇與太真、於月下以錦幙裹目、互相捉戲、謂之捉迷藏、按、今兒童相戲、以巾裹目摸索人、謂之摸楊是也、楊即楊太真、

撚錢（ㄇㄧ^ ㄐㄧㄝ），撚唐韻乃殄切音涊，撚讀買必切又讀若勉，避暑漫錄、先獻皇后幼時、為撚錢之戲、旋轉盤中、凡三日方止、按、俗謂以手𢳄錢、曰撚錢、即撚幕陽、又織紵亦曰撚、讀買必切、又搓紙條作䋲、以釘簿、或醮油以代燭、謂之紙撚、見元曲來生債、讀若勉、

### 睡眠， 

困（ㄎㄨㄥ），，，陸遊詩、賣困兒童起五更、註、立春未明而起、俗呼為賣春困、言不睡也、按、今俗亦謂睡眠曰困、

魘（ㄧㄝˊ），唐韻於琰切音𥜒，讀若掩，説文、魘、梦驚也、按、俗謂梦見可怖之事、驚懼𤼵狂、曰魘、

㞒㞒聲（ㄍㄚˇ ㄍㄚˇ ㄒㄧㄥ），㞒廣韻許介切音解，㞒讀巨介切，説文、㞒、卧息也、按、俗謂人卧息盛而𤼵大聲、曰困得㞒㞒聲、

### 恃强，

謥（ㄘㄨㄥ），廣韻千弄切聰去聲，，後漢書和熹鄧后傳、每覽前代外戚、賓客假借威權、輕薄謥詷、至有濁亂奉公、為人患苦、謥詷、言恃勢恫嚇人、按、俗謂假借威權、恃勢凌人、曰謥、

薄（ㄅㄜ^），，又作平聲讀，左傳宣十二年、孫叔曰、進之、我薄人、無人薄我、軍志曰、先人有奪人之心、薄之也、注、薄、廹也、按、俗謂壓廹人而奪其自由、曰薄牢定、或作平聲讀、音近婆、

打降（ㄉㄢˊ ㄍㄤˇ），降唐韻古巷切音絳，降讀巨絳切，東華錄、康熙二十五年、湯斌疏、吳中無賴少年、學習拳勇、輕生好鬥、名為打降、按、俗謂無賴之徒、專以拳勇打人降服者、曰打降、

訄（ㄑㄧㄡ），廣韻去鳩切音丘，，説文、訄、廹也、段注、今俗謂逼迫人有所為、曰訄、音正同丘、按、俗謂恃强逼迫人做事、曰訄牢做、

打栗暴（ㄉㄢˊ ㄌㄜ^ ㄅㄠˇ），，栗讀若辣，水滸傳第二十三回、那王婆揪住鄆哥、鑿上兩個栗暴、按、俗謂距兩指擊人額上、暴腫起如栗者、曰打栗暴、他書亦作栗爆、

### 癲狂，

醋心（ㄘㄡ ㄒㄧㄥ），玉篇醋亦音措，，酉陽雜俎嘗見栽植經三卷、言木有病醋心者、按、俗謂婦人因喫醋而生妬心、因之病狂者、曰醋心、

癡風顛（ㄘ ㄈㄥ ㄉㄧㄢ），癡唐韻丑之切音鴟，，遯齋閒覽、閩中泉、福、興化三州瀕海、每歲七八月多東北風、俗號癡風、按、俗謂狂風曰風癡、狂風帶雨者、曰風癡雨、人顛狂如狂風者、曰癡風顛、

### 爭罵，

牙（ㄍㄡˊ），，，戰國策、秦相應侯曰、投之一骨、輕起相牙者、有爭意也、按、俗謂彼此爭執不相讓、曰牙、

詬（ㄏㄧㄡˊ），唐韻呼冦切吼去聲，讀若吼，博雅、詬、罵也、後漢書鄧禹傳、康謝病不朝、太后使内侍者問之、所使者乃康家先婢、自通為中大人、康聞、詬之曰、汝、我家出、亦敢爾耶、按、今俗欲罵人、先厲聲叱之、曰詬、

誶（ㄉㄜ），廣韻慈卹切音崒，讀低卹切，玉篇、誶、罵也、國語、吳王還自伐齊、誶申胥、前漢書賈誼傳、母取箕帚、立而誶語、按、俗謂忿爭而罵人、曰誶、

嫸嘴（ㄙㄝ^ ㄐㄩ），嫸廣韻旨善切音膳(註：應為𥊳)，嫸讀若雜，説文、嫸、好枝格人語也、段注、不欲人語、而以他辭枝格之也、按、俗所謂嫸嘴是也、猶言多嘴、大都幫人爭罵者多嫸嘴、

訬訌（ㄘㄠ ㄍㄤ），集韻音抄公，讀若草剛，説文、訬、擾也、詩大雅、蟊賊内訌、箋、訌、爭訟相䧟人之言也、按、俗謂與人爭訟紛擾不休、曰訬訌、

詽詽（ㄬㄧㄝ ㄬㄧㄝ），廣韻五閑切音𤡥，讀若巖又讀儼平聲，廣韻、詽、爭也、説文、諍語詽詽也、按、俗謂與人言事爭執不休、曰詽詽聲、讀若巖、又北史、劉祥諫沮渠蒙遜、蒙遜怒曰、汝聞劉裕入闗、敢硏硏然也、殺之、硏硏即詽詽、讀儼平聲、

詜䛬（ㄙㄠ ㄉㄠˇ），集韻音叨陶，讀若騷陶，玉篇、詜䛬、言不節也、類編、往來言也、按、俗謂同一言而往來數説不已、漫無限節者、曰詜䛬、又曰䛬䛬詜詜、

𠴸𠴸聲（ㄅㄨ ㄅㄨ ㄒㄧㄥ），𠴸集韻步卧切婆去聲，𠴸讀若波，集韻、燕代謂喜言人惡曰𠴸、按、今俗謂喜言人惡、曰𠴸𠴸聲、

悪詆詆（ㄜ^ ㄉㄧ ㄉㄧ），詆集韻丁計切低去聲，，説文、詆、苛也、前漢書劉向傳、巧言醜詆、注、師古曰、詆、毁也、辱也、按、俗謂以惡語毁辱人而苛責之、曰講得惡詆詆、

悪詈詈（ㄜ^ ㄌㄧ ㄌㄧ），詈唐韻力智切音荔，，説文、詈、罵也、韻會、正斥曰罵、旁及曰詈、按、俗謂罵人旁及其祖宗母妻、曰誶得惡詈詈、

### 艱窘，

轗（ㄎㄧㄝˊ），廣韻苦感切音坎，，廣韻、轗、軻多迍也、不遇也、按、俗謂人貧困不遇、曰轗、

軻（ㄍㄠˊ），廣韻枯我切音可，讀渠可渠考二音，説文、軻、接軸車也、段注、軸所以持輪、而兩木相接、則危矣、按、俗謂輪軸接著他物、為所阻礙、而轉動不靈、曰軻、又凡作事或用錢轉動不靈、皆曰軻、

光童（ㄍㄨㄤ ㄉㄨㄥ），，，淮南子敍目、一尺繒、好童童、胡文英吳下方言考曰、童童、光潔不壊貌、吳中謂物未壊曰好童童、物之光滑者、曰光童童、按、今俗借物未用、或用而未壊、還諸其人、曰好童童、物質光滑者嘗以繒比之、曰童絹、謂人性光滑而無家產者、呼之為光童、

扎手（ㄍㄜ^ ㄒㄧㄡ），扎唐韻側八切音札，讀鯁入聲，石頭記第四十七回、栁湘蓮道、不如趁空兒留下這一分錢、省得到了跟前扎煞手、按、俗謂不順手曰扎手、

搡產（ㄙㄤ ㄙㄢ），搡集韻四浪切桑去聲，，集韻、搡、摚也、摚訓距、猶言逺擲也、按、今俗艱窘之家、不得已棄擲田產轉賣與人、曰搡產、

横𠲱（ㄨㄤ ㄍㄜ^），𠲱集韻各額切，讀渠額切，集韻、𠲱、木枝横也、説文、枝𠲱也、按、俗謂木枝横阻、曰横𠲱、作事被人横阻、亦曰横𠲱、

盩厔（ㄐㄧㄨ ㄐㄧ^），唐韻盩音輈正韻厔音質，，正韻、盩厔、縣名、在京兆、山曲曰盩水曲曰厔、因以名焉、按、俗謂事費曲折者、曰盩厔、小兒多病、須費曲折始能養活者、亦曰盩厔、

刁蹬（ㄉㄧㄠ ㄉㄧㄥ），，，元曲紅梨花第三折、三婆唱、你箇惜花人、刁蹬煞賣花人、按、俗謂作事被刁滑者牽掣、使之蹭蹬而不能直達目的、曰刁蹬、

𨐩苦（ㄎㄧㄝ ㄎㄨˊ），𨐩集韻苦兼切音謙，𨐩讀檻平聲，集韻、𨐩、苦艱也、按、俗謂家境艱難、曰𨐩苦、

𠢕苦（），𠢕集韻牛刀切音敖，，説文、𠢕、健也、按、俗謂牛健者𠢕得犂、馬健者𠢕得騎是也、又人忍痛曰𠢕、耐貧苦、曰𠢕苦、

㪐㩿（ㄌㄜ^ ㄍㄜ^），集韻音勒屈(註：集韻音峍窟)，㩿讀渠克切，集韻、㪐㩿、不穏也、玉篇、不滑利也、按、俗謂作事不順利、頗現不穏之象者、曰㪐㩿、

尲尬（ㄍㄧㄝ ㄍㄚ），集韻音緘介，讀若監介，説文、尲尬、行不正也、段注、今蘇州俗語、謂事乖剌曰尲尬、按、俗謂作事不順利曰尲尬、

𨂢蹙（ㄐㄧ^ ㄘㄜ^），集韻音即蹴，，集韻、𨂢蹙、迫急也、按、俗謂事急需錢、或急切需用人力趕做、曰太𨂢蹙、

𣩭𣨀（ㄇ ㄌㄢˇ），字彙補音没亂，讀若没爛，字彙補、𣩭𣨀、諸物臨死之時、迷離没亂之意、按、俗謂經商者營業失敗、折本殆甚、曰運氣𣩭𣨀、賭博者愈賭愈輸、輸錢殆甚、曰手氣𣩭𣨀、皆以人之欲死不死為喻、猶言不死不活奄奄垂斃之象也、

倒楣（ㄉㄠ ㄇㄟ），楣正韻謨杯切音眉，楣讀若煤，消夏閒記、明季科舉甚難得、取者門首豎旗杆一根、不中則撤去、謂之倒楣、按、俗亦謂科舉既取不中者曰倒煤、又凡事業失敗、皆曰倒煤、煤乃楣字之誤、

過劍門（ㄍㄨ ㄍㄧㄝ ㄇㄥ），，，因話錄、庭中設幔編劍、以為榱棟之狀、一人乗小馬至門、審度形勢、下鞭而進、錚然聞劍動之聲、人馬無傷、謂之過劍門、按、今俗謂作事渡過難闗、曰過劍門、

辣闒鏡光（ㄌㄜ^ ㄊㄜ^ ㄐㄧㄥ ㄍㄨㄤ），闒集韻䚽盍切音榻，，項安世詩、辣闒山頭破草亭、盖言山頭一無所有、但見破草亭而已、按、俗謂貧無所有、曰辣闒鏡光、

### 饑餓，

餓獠（ㄫㄨ ㄌㄠ），獠廣韻盧皓切音老，獠讀若牢，宋史忠義傳、趙師旦罵儂智高曰餓獠、朝廷負若何事、乃敢反耶、按、俗謂餓者爭食、曰餓獠、亦有指為餓牢裏放出來者、則誤、自古無餓牢之名也、

癟餒餒（ㄅㄧ^ ㄋㄝˊ ㄋㄝˊ），，，玉篇、餒、餓也、爾雅釋器、魚謂之餒、按、魚餒者、魚死乾癟若餓餒然、今俗猶有癟餒餒之語、

### 怯懼，

擔戴不起（ㄉㄝ ㄉㄟ ㄅㄜ^ ㄑˊ），，擔戴讀若擔代，儒林外史第七回、若有些須怠慢、山人就擔戴不起、按、俗謂責任重大、非肩擔首戴所能勝、曰擔戴不起、

顫（ㄗㄝˊ），唐韻之善切音戰，讀若斬，廣韻、顫、四支寒動也、按、今俗猝遇可驚之事、而四肢抖動、曰心驚肉顫、又曰一顫顫、

觳觫（ㄏㄜ^ ㄘㄜ^），集韻音斛速，讀若嚇觸，孟子、吾不忍其觳觫、趙岐注、觳觫、恐懼貌、按、俗謂恐懼不前、曰觳觫、重言之曰觳觳觫觫、

斫斫刺刺（ㄘㄜ^ ㄘㄜ^ ㄘ ㄘ），斫唐韻之若切音灼，斫讀若作又讀若觸，説文、斧下云、所以斫也、按、俗謂斧頭斫𣗳是也、讀若作、又晋書楊駿傳、初、駿徵高士孫登、遺以布被、登截被於門、大呼曰、斫斫刺刺、旬日、託疾詐死、及駿誅其言果騐、按、俗謂畏縮不前、曰斫斫刺刺、

### 盗賊，

拕（ㄉㄨˊ），集韻唐何切音駝，，説文、拕、曵也、段注、淮南子云、秦牛缺遇盜、拕其衣、高透注、拕、奪取也、按、俗謂衣物被盗賊奪去、曰拕去、

廀（ㄒㄧㄡ），廣韻蘇后切音叟，讀若吼，孟子、若是乎從者之廀也、註、廀、侍從者所竊匿也、按、俗謂錢物被人竊匿而去、曰廀去了、

㨞老（ㄙㄡ ㄌㄠˊ），㨞廣韻桑故切音訴，，廣韻、㨞、暗取物也、按、俗呼暗中竊取財物之人為㨞老、

綠客（ㄌㄜ^ ㄎㄜ^），，客讀若殻，李涉遇盜詩、綠林豪客夜知聞、按、俗謂强盗、曰綠客、即綠林豪客之簡稱、綠林、山名、在湖北當陽縣前、漢末為群盗出没之所、故後世稱盗為綠林中人、

翦綹（ㄐㄧㄝˊ ㄌㄧㄨˊ），綹集韻力九切，，通俗編、世每誤書綹為栁、如唐皋詩、爭奈京城翦栁多是也、盖綹者、絲織之縧、所以繫錢物、翦綹、即翦斷其縧、而竊取其錢物也、按、俗謂凡探囊破袋、竊取途人錢物者、皆謂之翦綹、

鬼㘝㘝（ㄍㄩ ㄋㄧ^ ㄋㄧ^），㘝唐韻昵立切音淰，，説文、㘝、私取物縮藏之、按、今俗謂取他人之物私藏之、使人尋覓不得、曰鬼㘝㘝、

### 奸詐，

紿（ㄙㄨㄟ），廣韻徒亥切音殆，又讀旋去聲，説文、紿、絲勞即紿也、按、凡絲織品裹物太重時、則不勝其勞而中墜、俗謂之紿肚、讀若殆、又史記高祖紀、乃紿為謁曰、賀錢萬、實不持一錢、註、欺也、詐也、按、俗謂飾辭欺人、曰紿人、讀旋去聲、

絆（ㄅㄥ），廣韻博漫切音半，讀班去聲，增韻、繫足曰絆、按、俗謂被人設計絆倒、曰樁絆、言若暗繫其足於樁、一行動、即身倒地也、

候（ㄑㄧㄡˊ），唐韻胡遘切音後，讀若口，説文、候、伺望也、按、俗謂伺望人之間隙而中傷之、曰候、

䚵（ㄊㄧㄡ），玉篇他口切偷上聲，讀偷去聲，玉篇、䚵、誘也、按、俗謂設計誘人説出私隠之事、曰䚵、

詗（ㄏㄨㄥˊ），正韻火迥切馨上聲，讀烘上聲，正韻、詗、刺探也、史記淮南王傳、王有女陵、慧有口辯、王愛陵、常多予金錢、為中詗長安、註、孟康曰、西方人以反閒為詗、按、俗謂故反其辭以刺探人隠事、曰詗、詗諞字、當作此、俗誤作哄諞、

傿（ㄧㄝˊ），唐韻於建切音匽，，説文、傿、引為賈也、段注、張大其價、後漢書、崔烈入錢五百萬為司徒、靈帝顧謂親倖曰、悔不少傿、可至千萬、按、俗謂貨不真價不實、皆曰著傿、

䛟（ㄒㄧㄝˊ），集韻失冉切音閃，，集韻、䛟、誘言也、按、俗亦謂誘言曰䛟、如䛟人入夥、䛟人賭博是也、

攉（ㄏㄨㄝ^），唐韻虛郭切音霍，讀𩂳括切，前漢書王莽傳、豪吏滑民、辜而攉之、註、謂獨專其利、而令他人犯者得罪辜也、按、俗云詗攉騙是也、謂騙錢曰攉錢、

局騙（ㄓㄨㄜ^ ㄆㄧㄟ），，，元曲章、有禁局騙條、按、今俗亦謂設局誘賭以騙錢、曰局騙、或單曰局、如被騙者自稱被人局了是也、

誆騙（ㄏㄨㄤˊ ㄆㄧㄟ），集韻誆狂去聲騙偏去聲，，明史盧謙傳、都察院論誆騙罪、準洪武榜例當梟首謙奏、誆騙當杖流、按、俗謂以誆語騙人財物、曰誆騙、

慫恿（ㄙㄨㄥˊ ㄉㄨㄥ），集韻音悚甬，讀若聳動，前漢書衡山王傳、日夜縱㬰王謀反事、注、師古曰、今作慫恿、奬勸也、按、俗謂勸誘人為惡、曰慫恿、

苗頭（ㄇㄧㄠ ㄉㄧㄡ），，，官塲現形記第五回、王梦梅的姪兒、看看苗頭不對、按、俗謂事端𤼵現甚微、若苗初生、僅見其尖端者、曰苗頭、事端初𤼵現、即被人看破、為所把持、曰拔苗頭、

訛頭（ㄫㄨˇ ㄉㄧㄡ），訛廣韻五禾切音囮，訛俗讀若芽，日知錄、景泰元年、御史張潑言、京師奸宄叢集、游手成群、有謂之拿訛頭者、註、偵知一人作奸、則尾隨其後、䧟人於罪、而嚇詐之也、訛頭者、過失之端也、按、俗亦謂偵知他人過失之端、從而舉𤼵之、以嚇詐財物、曰捉訛頭、

猾頭（ㄨㄝ^ ㄉㄧㄡ），猾廣韻户八切音滑，，正字通、猾、海獸名、無骨、入虎口、虎不能噬、猾處虎腹中自内囓之、按、俗謂人無氣骨、日與兇惡如虎者相處、不能害之、而反為所害者、曰猾頭、

欛柄（ㄅㄡˊ ㄅㄧㄥ），欛唐韻音霸，，唐韻、欛、刀柄名、丹鉛錄、得此欛柄、按、俗謂奸人持他人之錯處、以為憑據、猶刀藏鞘内、而柄露於外、終為人所把持也、故亦曰欛柄、

偏背（ㄊㄧㄡ ㄅㄝ），，讀若偷半，桃花扇第十七齣、鄭妥娘道、賺了錢不可偏背、大家分纔好、按、俗謂公共營業、而賺錢背人私藏不分者、曰偷半、乃偏背之譌、

抵讕（ㄉㄨ^ ㄌㄚˇ），唐韻音邸蘭，讀若賭賴，前漢書文三王傳、王陽病、抵讕置辭、註、師古曰、抵、距也、讕、誣諱也、蓋諱其事實、誣言他事、距不認罪也、按、今俗謂之賭賴、實抵讕二字、又按賭賴、見雞肋編、宋太祖微時、與潘源人博勝、潘源人奪而賴之是也、

詭祕（ㄍㄩ^ ㄅㄧ），，，新唐書王叔文傳、出入詭祕、人莫得其端、按、俗亦謂出入為人所不知、曰行踪詭祕、

調白（ㄉㄧㄠˇ ㄅㄚ），調廣韻徒吊切迢去聲，白讀包絆排三音，元典章、一等無藉之徒、局騙財物、其局之名七十有二、如太學龜、美人局、調白之類是也、按、俗謂奸徒以惡物換人美物、曰調包、設計陷人於法而取其財物、曰調絆、包絆皆白字一聲之轉、俗又謂之調排、

作蹋（ㄗㄠ ㄊㄜ^），，讀若遭塌，大雲山房雜記、作蹋、猶作踐作藉耳、按、俗謂事物被人蹂躪破壊、曰遭塌、即作蹋二字、

調脾（ㄉㄧㄠ ㄅㄧ），，，官塲現形記第五回、他倒會軟調脾、第三十五回、他同我調脾、按、俗謂刁猾曰調脾、

講諕話（ㄍㄤˊ ㄏㄨㄚˊ ㄨㄚˇ），諕玉篇火訝切音罅，諕讀呼瓜切音花，類篇、諕、誑也、音韻正訛、講諕話也、按、俗謂説誑語曰講諕話、諕與花、双聲字、

詭歹（ㄍㄩˊ ㄉㄝˊ），歹字彙多改切戴上聲，又讀帶上聲，集要、悖德逆行曰歹、按、俗謂悖德逆行作事詭祕不光明者、曰诡歹、讀戴上聲、又字窠、歹、好之反也、今俗謂不好曰歹、讀帶上聲、

拆濫污（ㄘㄜ^ ㄌㄢˇ ㄨ），，，元史文宗紀、御史臺臣劾前平章速速、不知畏法自守、濫污百端、按、俗謂人違法而行、曰拆濫污、

打挭諢（ㄉㄤˊ ㄍㄤˇ ㄨㄥˇ），諢廣韻五困切音顐，讀魂去聲，廣韻、諢、弄言也、遼史伶官傳、打諢的不是黄幡綽、按、俗謂作事時、忽有人在旁、如戲劇中之小丑、與之頑笑打挭者、曰打挭諢、

两騎𡕒（ㄌㄧㄤˊ ㄑㄧ ㄍㄛˊ），𡕒廣韻苦化切音胯，𡕒讀巨可切，説文、𡕒、跨步也、段注、謂張大其兩股也、讀苦瓦切、按、俗謂騎牆派、一脚跨東、一腳跨西者、曰兩騎𡕒、

### 姦誘，

由（ㄧㄡˊ），正字通音妖，讀若油，正字通、冶由、女子笑貌、按、俗謂與女子相嬉笑、曰由、

風（ㄈㄥ），廣韻方鳳切音諷，，書費誓、馬牛其風、疏、僖四年左傳云、惟是風馬牛不相及也、賈逵云、風、放也、牝牡相誘謂之風、按、俗謂男女相誘亦曰風、

訹（ㄙㄩ^），廣韻辛聿切音戌，，説文、訹、誘也、按、俗有七訹八訹訹得心動之語、猶言彼人用花言巧語、多方引誘、以致心無主張䧟入邪淫也、正是此訹字、

誂（ㄊㄧㄠˊ），唐韻徒了切音窕，，説文、誂、相呼誘也、戰國策、楚人有兩妻、人誂其長者、長者詈之、誂其少者、少者許之、史記吳王濞傳、使中大夫應高誂膠西王、註、謂以微言動之也、按、俗謂以淫辭引誘婦女曰誂、以微言誘動人意、使其不固執成見曰軟誂、

嫽（ㄌㄧㄠˊ），廣韻落蕭切音聊，，廣韻、嫽、相嫽戲也、按、俗亦謂調戲婦女曰嫽、

扒灰（ㄅㄛ ㄏㄨㄝ），扒唐韻博怪切音拜，扒讀若爬，常談叢錄、俗以淫於子婦者為扒灰、盖為污媳之隠語、膝媳音同、扒行灰上、則膝污也、按、俗亦謂淫於子婦者為扒灰、

姘頭（ㄆㄧㄥ ㄊㄧㄡ），姘廣韻普丁切音竮，姘讀若聘，倉頡篇、男女私合曰姘、按、俗謂男女私合曰姘頭、

㚻姦（ㄐ ㄐㄧㄝ），㚻字彙補居希切音飢，，楊氏正韻箋、律有㚻姦罪條、將男作女也、按、俗謂將男作女而姦淫之、曰㚻姦、㚻字、男頭女脚、會意字也、

### 逃避，

跳（ㄉㄧㄠˊ），集韻田聊切音迢，，集韻、跳與逃通、或作𨃜、前漢書高帝紀、項羽遂圍成皋、漢王跳、註、晋灼曰、跳、獨出意也、按、俗謂被人圍困而獨出潛逃、曰跳了、

亂竄（ㄌㄨㄟˇ ㄘㄨㄟ），竄唐韻七亂切音爨，竄讀直亂切傳去聲，説文、竄、匿也、前漢書蒯通傳、奉頭鼠竄、按、俗謂鼠逃入穴、曰老鼠竄進洞、又人亂入人叢、曰亂竄、

㔷（ㄌㄧㄨˇ），集韻郎豆切音屚，讀若溜，説文、㔷、側逃也、徐鉉注、字當从内、會意、按、俗謂從人衆會集之中、側出潛逃曰㔷、

### 疾病，

痚喘（ㄏㄠ ㄘㄨㄟ），集韻音囂舛，讀若蒿𠡒，正字通、久欬不已、連喘、腰背相引、坐寢有音者、俗名為痚喘、按、俗亦呼為痚喘、作哮喘者、非、

疜肚（ㄛ ㄉㄨ），疜集韻亥駕切音下，疜讀若亞，集韻、疜、痢疾也、按、俗謂痢疾腹㵼曰疜肚、

𤼵羊猪癎（ㄈㄚ ㄧㄤ ㄗ ㄌㄢ），癎唐韻户間切音閒，癎讀若闌，説文、癎、病也、方書、小兒有五癎、心癎、其聲如羊、肝癎、其聲如犬、脾癎、其聲如牛、肺癎、其聲如雞、腎癎、其聲如豬、𤼵則猝然倒地、口眼相引、手足搐搦、口吐涎沫、食頃乃蘇、按、俗謂之𤼵羊豬癎、盖舉羊豬二癎以賅括五癎之名也、

胅（ㄅㄧ^），廣韻徒結切音絰，讀闢必二音，説文、胅、骨差也、段注、謂骨節差忒不相值故胅出也、按、俗謂骨節差忒不相值、曰胅、

閃（ㄒㄧㄝˊ），，，西廂記拷艷、夫人不要閃了貴手、按、凡動作過度致筋骨受傷、不能運用自如、俗皆謂之閃、如頸閃手閃腰閃皆是、

朒（ㄋㄜ^），正字通女六切音衄，，玉篇、縮朒、不寛伸之貌、水許傳第四十二回、李兒被李逵打倒、顛手顛脚歸家、其妻問道、大哥那裏閃朒了腿、按、俗謂跌倒、手脚筋骨被傷、致鉤縮不能伸直、曰朒、又俗睡時閃朒脰頸、曰落頸、應是朒頸之誤、

䏨（ㄏㄝ），廣韻呼罪切音賄，讀呼該切，廣韻、𦞙䏨、大腫貌、𦞙讀都罪切、按、俗謂浮腫曰䏨、

痕（ㄏㄥ），集韻古恨切音艮，讀火恨切，集韻、痕、腫病、按、俗謂病腫作痛、皮膚約畧浮起者、曰痕、

𤷇（ㄍㄨㄚ^），廣韻呼麥切音剨，讀姑麥切，説文、𤷇、頭痛也、按、俗謂頭作劇痛、若將破裂者、曰頭痛𤷇、

㽱（ㄍㄠˊ），唐韻音絞，，説文、㽱、腹中急痛也、段注、今吳俗語云、絞腸刮肚痛、其字當作㽱也、按、俗所謂㽱腸痧是也、

疛（ㄐㄧㄡˊ），唐韻陟栁切音肘，讀若紂，説文、疛、小腹痛、玉篇、心腹疾也、按、俗謂心腹劇痛、致身曲不能行動、曰痛疛、

躽（ㄌㄢ），廣韻於殄切音蝘，讀若旦，玉篇、軀、體怒腹也、類篇、曲身也、按、人當哀傷過度、或腸胃𤼵生劇痛時、往往倒地亂輥、此時身曲如蟲、而蚴蟉不止、腹怒如蛙、而鼓氣不休、若此者俗謂之軀、

𣨡（ㄫ^），字彙五角切音岳，讀五克切硬入聲，字彙、𣨡、卒死也、按、俗謂倉卒不省人事、氣忽閉塞、曰𣨡去了、

痹濕（ㄅㄧ ㄗㄜ^），廣韻音庇䏉，讀若庇綴，廣韻、痹、脚冷濕病也、嵇康與山巨源絶交書、危坐一時、痹不得揺、按、俗謂坐久、冷濕之氣侵入脚底、𤼵生强烈刺激、不能動揺者、曰痹濕、

冷㾑㾑（ㄌㄢˊ ㄉㄜ^ ㄉㄜ^），㾑廣韻都合切音答，，玉篇、㾑、病寒也、五音集韻、寒㾑㾑、按、俗謂病寒、曰冷㾑㾑、

寒㾕（ㄧㄝ ㄐㄧㄥˇ），㾕唐韻所臻切音莘，㾕讀若陣，説文、㾕、寒病也、正字通、今感寒體戰曰㾕、韓愈孟郊鬥雞聫句、磔毛各噤㾕、韓渥詩、噤㾕餘寒酒半醒、按、俗亦謂感寒體戰、曰寒㾕、寒㾕、俗多誤冩作寒噤、因二韓詩噤㾕二字連用、遂誤以噤為㾕也、雖廣韻有寒而口閉曰噤之説、然考説文及他書、噤皆訓口閉而不言寒病、故寒病用㾕字為是、

阿侑（ㄜ ㄩㄛ），阿韻會小補音屋侑唐韻音又，讀若扼郁，曉讀書齋雜錄、顔氏家訓云、倉頡篇有倄字、訓詁云、痛而呼也、倄疑侑字之誤、今北俗痛苦甚、尚呼阿侑、侑讀若郁、按、今俗痛苦甚、亦呼阿侑、又按説文、㿄、劇聲也、段注、㿄者、病甚、呻吟之聲、廣韻、㿄音隘、則呼痛聲似當作㿄唷、玉篇、唷、出聲也、又按北史熊安生傳、宗道暉呼痛曰、安偉、安偉、其方言又與阿侑異矣、

痠痛（ㄙㄨㄣ ㄊㄨㄥ），痠廣韻素官切音酸，，廣韻、痠痛、博雅、痠、痛也、按、俗謂患處微痛、且覺疲疺者、曰痠痛、如腰痠手脚痠皆是、

痛痗痗（ㄊㄨㄥ ㄇㄟ ㄇㄟ），痗集韻母罪切音凂，痗讀每平聲，集韻、痗、病也、詩衛風、使我心痗、按、俗謂心有微痛之病、曰痛痗痗、

𤸴𤸴痛（ㄙㄜ^ ㄙㄜ^ ㄊㄨㄥ），𤸴集韻色客（註：應為窄）切音索，，音韻正訛、筋疼曰𤸴𤸴痛、按、俗亦謂筋骨疼痛不止、曰𤸴𤸴痛、其呼痛之聲、曰𤸴𤸴嘶、𤸴𤸴呌、病寒者𤼵抖不止、曰𤸴𤸴抖、

噦（ㄩㄜ^），唐韻於月切音黦，讀若鬱，正字通、方書、有物無聲曰吐、有聲無物曰噦、按、俗亦謂有聲無物、作欲吐狀者曰噦、廣韻作哊、

作嗀（ㄗㄛ^ ㄜ^），嗀廣韻呼木切音𦞦，嗀讀若惡，説文、嗀、歐貌、玉篇、歐吐貌、左傳哀二十五年、褚師聲子韈而登席、公怒、辭曰、臣有疾異於人、苟見之、君將嗀之、盖言若脱韈、則衛君見其惡疾、將作嗀欲吐也、按、俗謂穢臭沖心欲吐曰作嗀、

尢（ㄏㄨㄤˊ），廣韻烏光切音汪，讀若觥又猛平聲，正字通、尢、瘠病也、按、俗謂病人行路兩脚尢尢動、讀若觥、人瘠則風吹欲倒、俗呼為尢、讀猛平聲、

落𤵥（ㄌㄜ^ ㄙㄠ），𤵥字彙補從陶切音曹，，博雅、𤵥、病也、通俗編、今謂痟疾者腹常飢曰𤵥、按、俗謂因病瘦弱曰𤵥、又曰落𤵥、謂病痟者腹常飢、曰荒𤵥𤵥、

蘭單（ㄌㄢˇ ㄙㄢ），，單讀若殘，束晳賦、駕蘭單之疲牛、蘭單、將死之貎、按、俗謂人疲羸將死、曰蘭殘、即蘭單、

𣧥𣧊（ㄋㄡ ㄋㄡ），集韻音懮紐，讀若紐紐，集韻、𣧥𣧊、欲死貌、按、俗謂人病久欲死之狀態、曰癟𣧥𣧊、又謂瓜菜之莖葉乾癟欲死者、亦曰癟𣧥𣧊、

癟㗳㗳（ㄅㄧ^ ㄊㄜ^ ㄊㄜ^）(註：應為嗒、下同)，㗳廣韻吐盍切音榻，，莊子齊物論、㗳然似䘮其耦、按、今俗語所謂癟㗳㗳也、凡新䘮耦者大都如此、病人亦多癟㗳㗳、

停疻血（ㄉㄧㄥˊ ㄗˊ ㄒㄧㄩ^），疻唐韻諸氏切音紙，，説文、疻、毆傷也、前漢書薛宣傳、遇人不以義而見疻者、興痏人之罪鈞、惡不直也、注、應劭曰、以杖手擊人、剝其皮膚、腫起青黑而無創瘢者、律謂疻痏、痏音有、瘡也、按、俗謂被人杖擊、皮膚腫起青黑、而無創瘢者、曰停疻血、

𤿫皮（ㄊㄝ^ ㄅㄧ），𤿫玉篇他活切音脱，，玉篇、𤿫、皮剝也、按、俗謂生瘡疥之後、皮膚剝落、曰𤿫皮、

面色㿮青（ㄇㄧㄝˇ ㄙㄜ^ ㄧㄤˊ ㄑㄧㄥ），㿮廣韻於亮切音怏，㿮讀也平聲，廣韻、㿮、青面也、按、俗謂病人面青、曰面色㿮青、又曰面色青㿮㿮、

禁得𤼘𤼃（ㄐㄧㄥ ㄉㄜ^ ㄌㄞ ㄌㄨㄥ），𤼘𤼃集韻音羸贚，𤼘𤼃讀若來龍，集韻、𤼘𤼃、病也、疲也、按、俗謂雖病而體質尚强者、曰禁得𤼘𤼃、又謂人能耐勞、雖動作疲疺、而不以為病者、亦曰禁得𤼘𤼃、

作死馬醫（ㄗㄜ^ ㄙ ㄇㄛ ㄧ），，，猗覺寮雜抄、作死馬醫、自唐已有此語、其初出晋郭璞傳、趙固有良馬死、璞曰、得健夫二三十人、東行至丘林社廟、以竿打撲、得一物如猿、持歸、見死馬、即吹其鼻、少頃復活、按、今俗於人病危急時、欲令醫者用重藥回生、亦有作死馬醫之語、俗誤為作司馬懿、

老癑了（ㄌㄠˊ ㄋㄨㄥ ㄌㄧㄠ），癑集韻奴宋切音齈(註：齈為奴凍切非奴宋切)，，集韻、癑、病也、按、俗謂年老多病人曰老癑了、

### 殘疾，

痀背（ㄐㄧㄡˇ ㄅㄟ），痀唐韻其俱切音劬，痀讀若鉤，説文、痀、曲脊也、按、俗謂有痼疾而曲脊者曰痀背、

蹩脚攦手（ㄆㄧ^ ㄐㄧㄜ^ ㄌㄧˇ ㄒㄧㄨ），攦集韻郎計切音麗，，集韻、攦、折也、莊子胠篋篇、攦工倕之指、而天下始人有其巧矣、按、俗謂手足折斷者、曰蹩脚攦手、

### 瘡疥，

天皰（ㄊㄧㄢ ㄆㄠ），皰廣韻匹貌切音奅，，説文、皰、面生氣也、徐注、面瘡也、按、俗謂面上氣皰、曰𤼵天皰、又凡皮膚上暴起如水泡者、皆謂之皰、

疙㾑（ㄍㄧㄝ^ ㄉㄜ^），集韻音䞘答，讀若甲答，通俗編、今以皮膚小腫為疙㾑、按、俗謂人作事不平正、亦曰疙㾑、盖皮膚腫則偏高不能平正、故以為喻、

瘊子（ㄨㄜ^ ㄗ），瘊廣韻户鉤切音侯，瘊讀核域二音，正字通、疣小者謂之瘊子、用地膚子白礬各等分、煎湯洗之、即消、按、今人因勞力過度、腿闗節忽生活動之小疣、可用葯消散者、俗謂之瘊、

㿎膿（ㄅㄢˇ ㄋㄨㄥ），㿎廣韻扶問切分去聲，㿎讀蒲困切，廣韻、㿎㾙、瘡悶也、集韻、㿎㾙、熱腫也、玉篇、㾙音蚓、腫起也、按、俗謂瘡悶熱腫、正作膿時、曰㿎膿、膿至黄時、曰黄㿎、膿一作癑、

瘰（ㄌㄟˊ），集韻魯猥切音磊，，集韻、瘰、或作𤻳、癧病、一曰疥病、按、俗謂癧串水疥等瘡、皆曰瘰、或統名之曰瘰癤、

𥀬（ㄧㄝˊ），集韻於琰切音揜(註：應為媕)，，集韻、𥀬、瘍痂也、按、俗謂瘡疥之痂曰𥀬、又曰瘰𥀬、又正字通、痂、瘡弇也、通作弇、

硬頭癤（ㄫㄤˇ ㄊㄧㄡ ㄐㄧ^），癤廣韻子結切音節，，正字通、瘍之小者為癤、左傳襄十九年、生瘍於頭、疏、頭創也、按、俗謂之硬頭癤、

瘌黎頭（ㄌㄜ^ ㄌㄧ ㄊㄧㄡ），瘌集韻郎達切音剌，，通俗編、今謂生首疾者、曰瘌黎、黎者、黎首也、按、今俗呼癩頭曰瘌黎頭、

坐板𤵁（ㄙㄡˊ ㄅㄢˊ ㄘ），𤵁字彙直里切音雉，𤵁讀若雌，字彙、𤵁、下部病、按、俗謂下部坐板凳處生瘡、曰坐板𤵁、

痲瘋㽿爛（ㄇㄛ ㄈㄥ ㄍㄨㄚ ㄌㄢ），㽿廣韻古禾切音戈，㽿讀若瓜，廣韻、㽿、瘡也、集韻、秃也、按、俗謂生痲瘋瘡者、髮秃皮爛、曰痲瘋㽿爛、又狗尾盡秃、亦曰㽿、或作㾩、

凍腁（ㄉㄨㄥ ㄅㄧㄥ），腁集韻蒲眠切音蹁，腁讀若冰，集韻、胼、皮堅也、玉篇、皮厚也、按、俗謂皮膚受寒凍而堅厚、曰凍胼、

脚胝（ㄐㄧㄜ ㄗˊ），胝正韻旨而切音支，，戰國策、墨子百舍重繭、高誘注、重繭、累胝也、謂足跟生胝也、按、俗謂足跟生有繭形之厚皮、曰脚胝、

硬趼（ㄫˇ ㄐㄧㄝ），趼廣韻古典切音繭，，莊子天道篇、百舍重趼而不敢息、音義、趼、胝也、按、俗謂足皮膚上特起硬層者、曰硬趼、趼廣韻作皽、

開皸（ㄎㄧㄝ ㄍㄩㄣ），皸廣韻舉云切音君，皸讀若麕，説文、皸、足坼也、前漢書趙充國傳、將軍士寒、手足皸瘃、注、皸、坼裂也、按、俗謂手足因寒而凍裂、曰開皸、

㿺（ㄅㄜ^），玉篇步角切音雹，，廣韻、㿺、肉墳起也(註：可能為玉篇、肉膭起也)、廣韻、墳起也、按、俗謂被蚤蝨蚊蜹所叮、皮肉墳起、曰𤼵㿺、又集韻作𦢊、

熱疿（ㄋㄧㄝ^ ㄈㄧ），疿廣韻方味切音沸，疿讀若煦，正字通、今俗以觸熱膚疹如沸者、曰疿子、按、俗謂之熱疿、

### 會遇，

逅（ㄧㄡˇ），唐韻胡遘切音候，，增韻、不期而會曰邂逅、按、俗謂不期而會、曰逅得好、

湊（ㄑㄧㄡ），廣韻倉奏切音輳，，説文、湊、水上人所會也、段注、引申為凡聚會之稱、按、人居陸地聚會易、行舟水上聚會難、故俗謂不期而遇曰湊巧、不謀而合曰湊是、無意中多人聚會於一地、曰湊到一處、又財物聚則湊成多數、分散之則少、故添多曰添湊、

䰃頭（ㄅㄤˇ ㄊㄧㄡ），䰃廣韻薄庚切音彭，讀彭去聲，説文、䰃、䰁也、䰁者、忽見也、段注、俗謂卒然相遇曰掽、如滂去聲、字當作䰃也、按、今俗謂忽然見面曰䰃頭、

### 隠語

口讖（ㄑㄧㄡˊ ㄘㄨㄥ），讖唐韻楚䕃切㞚去聲，讖讀若寸，説文、讖、騐也、徐鉉注、凡讖緯皆言將來之騐也、按、今俗欲知將來之吉凶、任取一人無意中之言卜之、以待其騐、謂之討口讖、

釘筋（ㄉㄧㄥ ㄐㄧㄥ），釘集韻都挺切音頂，，北夢瑣言、唐彭濮間有相者彭克用、號釘筋、言事多騐、人以其必中、故有釘筋之名、按、釘筋者、言其相法甚精、目能釘入人之筋骨而洞見之也、今俗謂見事透澈、不出所料者、曰望得釘筋、謂認識器物毫無錯誤者、曰認得釘筋、

打揭示（ㄉㄢˊ ㄑㄧ^ ㄖ），揭集韻丘傑切音朅，，説文、揭、高舉也、宋史乾興初、令州縣錄丁産及所產役、使前期揭示、言舉其事由以示人也、按、俗有私作暗號、遇同道之人方肯舉以相示者、謂之打揭示、又俗對於人欠欠人之欵、常用揭得二字以為表示、如人欠者、則曰爾揭得還我若干錢、欠人者、則曰我揭得還爾若干錢、盖言帳簿上揭示如此也、即商家收帳單上所謂揭欠、

### 私愛，

親昵（ㄑㄧㄥ ㄋㄧㄝ^），昵唐韻尼質切音匿，，説文、昵、日近也、三國志辛毗傳註、且為人死者、為人任親昵之職也、按、俗謂與人親近之至、曰親昵、

體己（），，，山居新語、嘗見徽宗在五國城、寫歸御批有云、可付與體己人、按、俗謂左右親信人能體貼己心者、曰體己人、俗又謂一家中、各人私蓄之財物為體己、元曲章作梯己、

### 平安，

黄（ㄨㄤ），，，石頭記第八十四回、薛蟠又怕閙黄了寶蟾之事、按、元史遣吕文煥齎黄榜、安諭中外軍民、俾安堵如故、又清會曲(註：應為典)、凡恩詔下、各省督撫謄黄恭錄、頒所属州縣宣布、盖恩赦皆用黄榜、凡事罷免、若黄榜之恩赦然、故俗語亦謂之黄、如鬥牌至牌張完了時、各人作罷、謂之黄牌是也、

無故（ㄇ ㄍㄠ），，無讀没平聲故讀告，孟子、父母俱存、兄弟無故一樂也、按、俗語謂凡疾病争訟等平安無事、曰無故了、

### 死亡，

號皋（ㄠ ㄍㄚ），唐韻音豪高，讀若詨街，禮記禮運、及其死也、升屋而號、告曰皋某復、注、招之於天、盖招魂也、按、俗嘗有小兒女呼父母不休、其父母怒罵之、曰我未死、勿要爾詨街、猶言叫魂也、盖即號皋二字之誤、不然小兒女向街詨叫、亦尋常事、何至觸父母之怒、而引為罪言耶、

活圬（ㄏㄨㄜ^ ㄨ），圬廣韻同杇烏故切(註：廣韻哀都切、杇字集韻烏故切)，，舊唐書楊元𡖖傳、元𡖖妻陳氏并四男、並為吳元濟所殺、同圬一射垜、按、俗謂埋屍體於土中曰圬、活埋人於土中曰活圬、

磞死（ㄅㄥ ㄙ），磞玉篇普耕切音烹，磞讀捧去聲，玉篇、磞、擊石也、桃花扇第二十九齣、香君懼怕、磞死在地、按、俗謂以頭擊石而死、曰磞死、

### 雜品，

流氓（ㄌㄧㄡ ㄇㄤ），，讀若流莽，説文、氓、民也、楊慎經説、氓、從亡從民、流亡之民也、按、俗謂流蕩街市、毫無執業、若流亡在外之民者、曰流莽、係流氓之誤、

下斫（），，，史記孟嘗君傳、孟嘗君過趙、趙人觀者笑其眇小、孟嘗君怒、客與俱者下斫殺數百人、遂滅一縣以去、按、趙人之笑、本尋常事、而客因孟嘗君一怒、乃下斫殺數百人、甚至滅一縣、無理極矣、今俗呼無理之極者、為下斫、殆本此歟、

藍縷（ㄌㄢˇ ㄌㄨˊ），縷廣韻力主切音僂，縷又讀魯，左傳宣十二年、篳路藍縷以啟山林、注、藍縷、敝衣也、按、俗亦謂敝衣、曰衣衫藍縷、讀若僂、又新唐書選舉志、凡試判登科、謂之入等、甚拙者謂之藍縷、今俗謂志氣頽唐、自甘墮落、並無執業、以致窮無衣食者、曰藍縷、讀若魯、説文作襤褸、

播郎（ㄅㄜ ㄌㄤ），，播讀若不郎讀朗平聲，北史李仙傳、李昭徽博涉稽古、脱畧不羈、善談論、有宏辯、時人稱為播郎、按、俗謂善談論有宏辯者、曰張觜同播郎一樣、亦稱其人為播郎、

倰僜（ㄌㄤ ㄊㄤ），廣韻倰與夌通僜音登(註：廣韻僜音鄧)，讀冷打平聲，集韻、倰僜、不著事也、按、俗謂不務正事𧻴趤逸游者、曰倰僜、

矍鑠（ㄍㄨㄜ^ ㄗㄜ^），集韻音攫爍，讀若虢責，後漢書馬援傳、援據鞍顧眄、以示可用、帝笑曰、矍鑠哉、是翁也、注、矍鑠、勇貌、按、今俗笑人自矜其氣概昻藏者、嘗戲呼之曰矍鑠哉、玩帝笑曰、三字、固知其以俗語相戲言也、

嚄唶（ㄇㄜ^ ㄗㄜ^），集韻嚄胡陌切唶音窄，讀若陌責，史記信陵君傳、晋鄙嚄唶宿將、索隠曰、嚄唶、謂多詞句也、按、史記、晋鄙合符疑之、舉手視公子曰、今吾擁十萬之衆、屯於境上、國之重任、今單車來代、何如哉、欲無聼、盖心中存有將在外君命不受之詞句以為抵制也、此正是晋鄙嚄唶處、今俗譏人言談之間、好引用詞句、其實一知半解、未明精義者、謂之嚄唶、

旁生（ㄅㄤ ㄙㄤ），，，辭源、佛家稱畜生曰旁生、上自龍獸禽畜、下及水陸昆蟲、皆是業論惡趣、非人天正道、故曰旁生、按、俗常呼不正道之人为旁生、又曰旁生人、盖以畜生比之也、

犵狫（ㄘㄝ^ ㄌㄠ^），正字通犵音諮(註：正字通音詰)狫勞上聲，讀若側老，炎徼紀聞、犵狫、一曰犵獠、種有五、蓬頭赤脚、輕命死黨、盖野蠻人也、按、俗呼人之舉動野蠻者、為犵狫、又以其蓬頭似鬼、故又呼鬼為犵狫、

孬東西（ㄨㄚ ㄉㄨㄥ ㄒㄧ），孬正字通呼怪切歪去聲，孬讀若壊，正字通、孬、不好也、見范成大桂海雜志、按、俗謂人不好、曰孬東西、

### 賤業，

钃狗惡（ㄓㄨㄜ^ ㄐㄧㄡ ㄨ），钃玉篇涉(註：應為陟)玉切音瘃，讀若捉狗愛，玉篇、钃、鉏也、釋名、除也、荀子榮辱篇、所謂以狐父之戈钃牛矢也、按、今人荷小鉏以清除地上之狗矢、俗謂之钃狗惡、


## 第四部 物部

分類，方言，本音，方音，考證

### 錢幣，

幕（ㄏㄨ），韻補蒙晡切音摸(註：應為模)，讀若和，集韻、錢、平而無文處曰幕、前漢書西域傳、罽宾國錢為騎馬、幕為人面、韋昭曰、幕、錢背也、按、俗謂平無文之錢背曰幕、有文之面曰陽、

鈔（ㄙㄠ），集韻初交切音䜈，讀若騷，正字通、鈔、楮貨名、宋史紹興二十四年、女真造鈔引、有大鈔小鈔等名、與錢並用、公私便焉、按、即今之鈔票也、俗問商家有若干本錢、曰有多少鈔、商家以錢展轉購貨、曰轉鈔、

家帑（ㄍㄛ ㄉㄤ），帑廣韻他朗切音曭，帑讀當去聲，説文、帑、金幣所藏也、定海縣志、家財曰家帑、讀如當去聲、按、今俗亦謂家財曰家帑、

贉錢（ㄉㄧㄝˇ ㄐㄧㄝ），贉集韻徒感切音萏，贉讀若殿，集韻、贉、買物先入值也、玉篇、預入錢也、音韻正訛、贉、音殿、與人代錢也、按、買物先入值者、先贉錢後取貨也、與人代錢者、己贉錢與人、重交情也、

𧅅費（ㄏㄨㄚ ㄈㄧ），𧅅集韻與花同，，音韻正訛、𧅅費錢鈔也、按、俗謂用錢徒事浮華、毫無實益、曰𧅅費、

錢不露陌（ㄐㄧㄝ ㄅㄝ^ ㄌㄨ ㄅㄜ^），，陌讀若白，五燈會元、錢不露陌、陌者、百也、言即百錢亦不可露見也、按、今俗有錢財不可露白之語、乃露陌之誤、

### 布帛，

絓頭（ㄍㄨㄚ ㄊㄧㄡ），絓廣韻胡卦切音畫，絓讀若卦，説文、繭滓絓頭也、段注、謂繅時繭絲成結、有所絓礙、工女蠶功畢後、别理之為用也、按、俗謂繅時成結不可抽之繭絲、曰絓頭、絓頭者、繅後多餘之絲也、故市上買賣、交易後給物或付錢有多餘時、亦曰絓頭、

絲𥿪（ㄙ ㄏㄨㄤˊ），𥿪廣韻呼光切音荒，𥿪讀荒上聲，説文、𥿪、絲曼延也、按、曼延則絲亂、故俗謂亂絲曰絲𥿪、

紕輕（ㄆㄧ ㄑㄧㄥ），紕廣韻匹夷切音批，紕讀若譬，增韻、紕、繒疏也、按、繒疏則質薄而輕、故俗謂綢絹之疏朗浮薄者、曰紕輕、世説新語、有紕漏一目、按、俗謂作事疏漏、有如繒之朗薄、使人有隙可乗、曰出紕漏、

纇節（ㄌㄝˊ ㄐㄩˊ），纇廣韻盧對切音耒，又讀纇嘴，説文、纇、絲節也、玉篇、絲節不調也、按、俗謂絲綿不調匀、如竹有節、不能竟體光滑、曰生纇節、又曰生纇嘴、

生𦈃路（ㄙㄥ ㄌㄤˊ ㄌㄨˇ），𦈃集韻乃浪切音囊，𦈃讀若朗，集韻、𦈃、寛緩也、按、俗謂布帛中有組織寛緩處、曰生𦈃路、

結䌴塊（ㄐㄧ^ ㄌㄟˇ ㄎㄨㄟ），䌴廣韻魯過切音羸，䌴讀若類，説文、䌴、不均也、段注、此與纇為双聲字、其義亦相近、按、俗謂絲綢條紋不均勻細潔而生塊者、曰結䌴塊、

### 房屋，

間𢉤（ㄍㄧㄝ ㄍㄛ），𢉤廣韻古訝切音架，，廣韻、𢉤、屋間也、集韻、搆屋也、按、今俗搆屋、每間濶者曰間𢉤濶、狭者曰間𢉤狭、

前後埭（ㄒㄧㄝ ㄧㄡˊ ㄊㄟ），埭廣韻徒耐切音代，埭讀若退，廣韻、埭、以土堨水也、官塲現形記第八回、前埭老爺屋裏做生日、按、今俗建屋常分為三埭、曰前埭、中埭、後埭、每埭以堂門隔之、亦猶以土堨水也、故屋之隔斷者、曰自成一埭、

平棊頂（ㄅㄧㄥ ㄐㄧ ㄉㄧㄥˊ），，，宋李明仲營造法、以平板貼華、謂之平棊、言其華錯落如棊子也、按、今屋上平鋪之頂板、曰平棊頂、

後摺（ㄧㄡ ㄐㄧㄝ），摺集韻質涉切音讋，摺讀若翦，牡丹亭傳奇第四十五齣、杜麗娘唱、果應梦花園後摺、按、俗謂屋之後段曰後摺、

簃（ㄆㄧ），廣韻弋支切音移，讀若披，説文、簃、閣邉小屋、爾雅釋宫、連謂之簃、疏、樓閣邉相連小屋名也、按、今俗凡大屋邉附連以小屋、名曰披、如竈披、後倒披等、其實即簃也、

屋𣓒頭（ㄨ ㄘㄟ ㄊㄧㄡ），𣓒集韻所鑒切衫去聲，𣓒讀慘去聲，六書故、屋東西榮柱外之宇為𣓒、榮者、屋梠之兩頭起也、按、俗謂屋之兩頭翹起處曰屋𣓒頭、

杼（ㄒㄩˊ），集韻常恕切音署，讀若恕，集韻、杼、泄水槽也、按、今俗於住屋不相連接之兩檐間、中置一槽以泄水、謂之杼、於杼上置瓦、謂之杼瓦、

烟囱（ㄧㄝ ㄘㄨㄥ），囱廣韻倉紅切音怱，，廣韻、囱、竈突也、按、今俗亦謂竈突曰煙囱、

火突墨煤（ㄏㄨ ㄊㄧ^ ㄇㄜ^ ㄇㄝ），突廣韻陀骨切音葖，突讀若鐵，前漢書霍光傳、見其竈直突、突者、竈上之烟囱也、按、俗謂煙囱内之煤灰、曰火突墨煤、

椽㮰（ㄗㄨㄝ ㄅㄧ），㮰唐韻房脂切音皮，，説文、㮰、梠也、徐鍇曰、連檐木、在椽之端者、按、俗謂連釘於檐口之長木片、以障蔽各椽頭者、曰椽㮰、

䈳窗（ㄌㄜ^ ㄘㄨㄤ），䈳廣韻徒盍切音蹋，，廣韻、䈳、窗扇也、按、俗謂上下兩扇之窓、曰䈳窗、又按三國志魏曹爽傳、注、李勝堂有四窗八達、各有主名、是達即為窗扇别名、䈳為後出字、

門桄（ㄇㄥ ㄍㄨㄤˊ），桄唐韻古曠切光去聲，桄讀火曠切音近觥去聲，舊唐書薛仁貴傳、山水衝突玄武門、宿衛者皆走、仁貴遂登門桄叫呼、以驚宫内、高宗遽出乗高、按、俗謂門扇上之横木、曰門桄、又桌椅凳四脚間聫貫之横木、曰横桄、

門欂（ㄇㄥ ㄅㄜ^），欂弼戟切音𣝍，欂讀若薄，廣韻、欂櫨、户上木也、按、俗謂户上短木、鑿孔以持户樞者、曰門欂、

門臼椳（ㄇㄥ ㄐㄧㄡˊ ㄨㄟˊ），椳集韻烏賭(註：應為賄)切音猥，椳讀若盌，説文、門樞謂之椳、段注、謂樞所隠木、謂之椳也、宛中為樞所居者、按宛中者謂其中窪下、故可使樞居之、俗以其窪下形若盌、然呼為門臼盌、盌當作椳、因同音而誤也、

貼𣝍（ㄊㄧ^ ㄅㄜ^），𣝍唐韻弼戟切音闢，𣝍讀若薄，説文、𣝍、壁柱也、段注、壁柱、謂附壁之柱、柱之小者也、按、俗於壁上、附貼小柱、以枝撐椽瓦、謂之貼𣝍、

磉榰（ㄙㄤˊ ㄗˊ），榰正韻旨而切音支，榰讀若子，説文、榰、柱砥也、古用木、今用石、段注、今之磉子也、按、俗亦呼為磉子、子當作榰、

地閾（ㄉㄧ ㄈㄜ^），唐韻于逼切音域，閾讀若伏，説文、閾、門榍也、徐鉉註、門限也、爾雅釋宫、秩(註：應為柣)謂之閾、疏、謂門下横木為内外之限者也、按、門限皆在地、故俗謂門限曰地閾、又曰地閾限、又按音韻正訛作地栿、

隑梯（ㄍㄧㄝˇ ㄊㄧ），隑集韻巨代切，，揚子方言、隑、陭也、註、江南人呼梯為隑、所以隑物而登者也、按、俗謂梯倚牆壁而登、曰隑梯、因之人倚牆壁或牀頭椅背、皆曰隑、又倚靠他人招牌以營商業、曰隑招牌、俗作戤、非、字典無戤字、

砌沿階（ㄑㄧ ㄧㄝ ㄍㄚ），砌廣韻七計切妻去聲，砌讀若接，説文、砌、階甃也、按、俗謂以石甃階沿曰砌沿階、又曰砌階沿石、

央溝（ㄧㄤ ㄐㄧㄡ），，，堅瓠續集卷一、荀子、入其央瀆、注、中瀆也、謂今出水溝、按、俗謂出水溝曰央溝、盖本此、又陽溝、見兼明書、

𥲡籬（ㄘㄨㄤ ㄌㄧ）(註：𥲡原文作{⿱竹窗}、下同)，𥲡字彙補川倉切音窗，𥲡讀若槍，字彙補、𥲡、籬也、按、俗謂竹籬曰𥲡籬、取其有眼如窗孔也、

釣橋（ㄉㄧㄠ ㄐㄧㄠ），，，得𣗳齋雜抄、俗呼城門外濠之橋曰釣橋、黄文獻溍婺州修城記、所云、南因大溪以為險、北東西三面濠之、跨以釣橋是也、按、今人居四面圍水者、亦設釣橋、跨兩岸以通來往、有警則高懸其橋於内岸以絶外來、若釣魚然、故名、俗作弔橋、非、

𥦌頭（ㄌㄨㄥˇ ㄊㄧㄡˊ），𥦌集韻盧黄(註：應為貢)切音弄，，集韻、𥦌、穴也、音韻正訛、小巷曰𥦌裡、按、俗謂小巷曰𥦌頭、

槏户（ㄑㄧㄝˊ ㄨˊ），槏集韻口減切音歉，，説文、槏、户也、段注、通俗文云小户曰槏、按、俗謂小户人家曰槏户、

墍泥（ㄐㄩ ㄋㄧ），墍廣韻音洎，讀若鑄泥，説文、墍、仰塗也、書梓材、既勤垣墉、惟其塗墍茨、按、俗謂仰塗屋上以泥、然後用瓦盖之、曰墍泥、

稻稈墐（ㄉㄠˊ ㄐㄧㄝ ㄐㄧㄥ），墐廣韻渠遴切音覲，墐讀若斤，説文、墐、塗也、段注、墐塗者、塗有穰草合和之也、墐音斤、按、俗用稻草擣爛、合和於蠣灰中以塗屋壁、謂之用稻稈墐、凡蠣灰不和以墐、以之塗屋壁、則不黏著、

𢪾壁（ㄐㄧㄤ ㄅㄧ^），𢪾字彙補知亮切音帳，，五音集韻、𢪾、整而不亂也、按、今俗泥水匠、削竹片縱横作簾、納入空壁中、厚塗以泥、外飾石灰粉、整而不亂、謂之𢪾壁、

光鑊竈（ㄨㄤˇ ㄨㄜ ㄗㄠ），光集韻古曠切廣去聲，光又讀若旺，集韻、光、飾色也、按、今俗凡裝飾外表、使有容色、皆曰光、讀廣去聲、又遇竈破壊時、以泥甎築其裡、以石灰粉飾其表、便有光色、謂之光鑊竈、則讀若旺、以旺為吉語、故畧變光字之音也、

儱侗（ㄌㄨㄥˊ ㄊㄨㄥˊ），集韻音曨桶，讀若籠統，朱子語錄、答蔡季通曰、昨見子直説及、正疑其太儱侗、又五燈會元、曉舜圓璣等、俱有冬瓜直儱侗之語、按、俗謂房屋無門窗牆壁之間隔者、曰直儱侗、

閌閬（ㄍㄠ ㄌㄤ），廣韻音亢浪，讀若高浪，説文、閌閬、高門也、前漢書揚雄傳、閌閬閬其寥濶兮、按、俗謂高門大厦曰高閬、當作閌閬、

蜷局（ㄍㄩㄝˇ ㄐㄩㄜ^），蜷唐韻巨員切音權，，屈原離騷、煉局顧而不行、註、詰屈不行貌、按、俗謂有意志而不行、曰心境蜷局、居矮屋之下、行動不便曰地方蜷局、

開閕閕（ㄎㄧㄝ ㄫㄛ ㄫㄛ），閕集韻魚駕切音訝，，集韻、閕、開裂也、門閉也、按、俗謂門雖閉、仍有開裂處、曰開閕閕、

𢈇𢈇動（ㄒㄧㄥˊ ㄒㄧㄥˊ ㄉㄨㄥ），𢈇玉篇所近切音滲，，篇韻、𢈇、屋斜也、按、俗謂屋將斜時、常作𢈇𢈇動、曰屋𢈇、

庘庘聲（ㄝ ㄝ ㄒㄧㄥ），庘廣韻烏甲切音鴨，，玉篇、庘、屋欲壊也、按、俗謂屋欲壊時、常作庘庘聲、

牮（ㄐㄝ），字彙作甸切音薦，，字彙、屋斜用牮、按、例如屋斜向東、東偏用大木支拄之、西偏用長大之索繫大石牽引之、使向西、曰牮、

### 衣履，

帽㒽（ㄇㄠ ㄎㄩㄝ），唐韻丘員切音棬，，玉篇、㒽、小兒帽、按、俗謂小兒之帽、中空而四周狹長成圓形者、曰帽㒽、

婫頭帕（ㄍㄨㄥ ㄊㄧㄡ ㄆㄛ），婫集韻公渾切音昆，，通鑑梁敬帝太平元年、人人以荷葉裹飯、婫以鴨肉數臠、註、江東人以物蒙頭曰婫、按、俗謂婦女蒙頭之巾、曰婫頭帕、

枕頭㠴（ㄐㄧㄥ ㄊㄧㄡ ㄒㄧㄥ^），㠴唐韻而振切音刃，㠴讀若席，説文、㠴、枕巾也、段注、盖加枕以藉首、為不易污也、今俗所謂枕頭衣、按、俗呼為枕頭㠴、

涎䙔（ㄙㄢ ㄉㄧㄡ），䙔唐韻烏侯切音漚，䙔讀若兜，唐韻、䙔、小兒涎衣也、説文、䙔、㳄裹衣、段注、小兒服之衣外以受㳄者、㳄古涎字、按、今俗謂之涎兜、兜當作䙔、䙔兜以疊韻字而誤也、

襴衫（ㄌㄢ ㄙㄢ），襴集韻郎干切音瀾，，綱目集覽、唐馬周以三代有深衣、因於其下著襴及裾、名曰襴衫、以為上士之服、宋史輿服志、襴衫以白細布為之、圓領大袖、下施横襴為裳、腰間有襞襀、進士及國子生州縣生服之、按、前清時惟秀才服襴衫、

狐膆皮袍（ㄏㄨ ㄙㄨ ㄅㄧ ㄅㄠ），膆廣韻桑故切音素，，潘岳射雉賦、裂膆破胔、注、喉受食處也、按、俗謂狐喉下之毛曰膆、今皮袍有名狐膆者是也、

鼲鼠裘（ㄏㄨㄟ ㄘ ㄑㄧㄡ），鼲唐韻乎昆切音魂，鼲讀若灰，説文、鼲鼠、出丁零胡、皮可為裘、段注、今俗通曰灰鼠、聲之轉也、如揮翬皆本軍聲、按、俗以鼲鼠皮製裘、謂之灰鼠裘、字當作鼲、

飯幱（ㄈㄢ ㄌㄢ），幱廣韻落干切音闌，，類篇、裳與衣連曰幱、按、今俗婦女食時、常於衣外被以長幅之布、若衣與裳相連者、曰飯幱、

䙟裙（ㄩ ㄍㄩㄥ），䙟唐韻雨非切音圍，，説文、䙟、重衣貌、按、重衣貌者、謂衣之外復以布圍之、若重衣然、今俗所謂䙟裙是也、

緥裙（ㄅㄠ ㄍㄩㄥ），緥廣韻博抱切音保，緥讀若抱，説文、緥、小兒衣也、前漢書宣帝紀、曾孫雖在襁緥、注、緥、小兒被也、按、今俗所謂緥裙是也、或作褓、

衲（ㄋ），廣韻奴答(註：應為荅)切音納，，廣韻、補衲、紩也、按、俗謂破衣補紩多處、曰七補八衲、又謂小兒之溲布、曰溲衲、

絝（ㄎㄨ），廣韻苦故切音庫，，説文、絝、脛衣也、按、俗謂下體之衣曰絝、或作袴、俗作褲、非、字典無褲字、

絝袑（ㄎㄨ ㄧㄠ），袑廣韻市沼切音紹，袑讀若要，説文、袑、絝上也、類篇、絝襠也、按、俗謂絝襠之上端曰絝袑、

袴脚襱（ㄎㄨ ㄐㄧㄚ^ ㄉㄨㄥ°），襱唐韻音籠廣韻音攏，襱讀筒攏二音，急就篇註、袴之兩股曰襱、或作𧙥、按、俗謂袴之兩股曰袴脚襱、讀若筒、又揚子方言、袴、齊魯之間或謂之襱、今俗凡罩於小袴外之袴、皆曰襱袴、有絮襱袴、夾襱袴等名、讀若攏、

袴襱䘾（ㄎㄨ ㄉㄨㄥ ㄍㄨㄟ^），䘾唐韻古滿切音管，，玉篇、䘾、袴襱也、按、俗謂袴襱曰袴襱䘾、袖襱曰袖襱䘾、

腿𢅎（ㄊㄟ ㄋㄧㄠˇ），𢅎廣韻古了切音皎，𢅎讀堯去聲，廣韻、𢅎、脛布也、玉篇、脛行縢也、按、今軍人行路常以布裹腿、呼為腿𢅎、又呼脚𢅎、

鞋靸（ㄏㄚ ㄒㄧ^），靸唐韻蘇合切音趿，，輟耕錄、西浙之人、以草為履、而無跟、名曰靸鞋、按、俗謂履之深頭而無跟者、曰鞋靸、人常拖之以行、

鞝鞋（ㄙㄤˊ ㄏㄚ），鞝玉篇諸兩切音掌，鞝讀常上聲，玉篇、鞝、扇安皮也、按、俗謂做鞋時、安布或皮於鞋裹并縫之、曰鞝鞋、

鉥（ㄐㄩ），唐韻食聿切音術，讀若鑄，説文、鉥、綦鍼也、國語晋語、子盍入乎、吾請為子鉥、注、鉥、導也、借鍼義、猶言前導也、按、今鞋匠鞝鞋、先用鑽穿鞋底邊成孔、以導鍼綫循其孔而過、俗謂之鉥、

打補靪（ㄉㄤˊ ㄅㄨˊ ㄉㄧㄥ），靪唐韻當經切音丁，，説文、靪、補履下也、段注、俗謂補綴曰打補靪、按、今俗亦謂補綴曰打補靪、

開衩（ㄎㄧㄝ ㄘㄚ），衩唐韻楚懈切差去聲，，玉篇、衣衩也、李商隠無題詩、裙衩芙蓉小、按、俗謂裁衣時、於衣下旁、翦開成叉形、曰開衩、又曰衩口、

袥肩（ㄊㄤˊ ㄐㄧㄝ），袥韻會闥各切音託，，韻會、袥、開衣令大也、升菴外集、今云袥肩、按、俗亦謂開肩令大、曰袥肩、

裻角（ㄉㄜ^ ㄍㄜ^），裻唐韻冬毒切音篤，，國語晋語、太子申生衣偏裻之衣、史記鄧通傳、顧見其衣裻、注、裻、衫襦之横者、按、俗謂衣之下端横偏欠濶時、貼布少許、曰裻角、

下襬（ㄛ ㄅㄚ），襬唐韻彼為切音陂，襬讀若擺，急就篇註、帬、即裳也、一曰襬、按、俗謂衣裳之下端幅廣處、曰下襬、

義袋（ㄬㄧ ㄉㄝˇ），，，孟子告子曰、義、外也、容齋隨筆、凡人物自外入而非正者曰義、人如義父義兒義兄弟之類、衣裳器物亦然、在首曰義髻、在衣曰義襴義領之類是也、按、俗謂衣襟間外附以袋、曰義袋、又曰義兜、

紐襻（ㄋㄧㄨ ㄆㄢ），襻唐韻普患切拔(註：應為扳)去聲，，類篇、衣系曰襻、劉孝標詩、襻帶雖安不忍縫、按、俗用縧帶縫衣襟上、小☐(註：疑空)之、令容納紐釦以系衣、曰紐襻、

笐（ㄏㄤˇ），集韻胡降切音巷，，集韻、笐、掛衣架也、説文、竹列也、按、俗謂掛衣滿一竹竿、曰一笐、有多笐、則隔離排列之、使受風日易乾、

繯（ㄏㄩㄝ），廣韻胡畎切音泫，讀呼畎切，説文作𦇏、絡也、玉篇、環也、按、俗謂絡絲如環者、曰繯、如肚𧝡上端之絲環、俗呼為肚𧝡繯是也、

䙅（ㄧㄠ），類篇一笑切音要，，玉篇、䙅、襻也、按、今帷帳上端、另用布作襻、或緶其布縫之、令中空可貫䋲竹以為懸擊者、俗謂之䙅、

裙一腰（ㄍㄩㄥˊ ㄧ ㄧㄠ），，腰讀若要，舊唐書五行志、中宗女安樂公主、有南方織成毛裙、合百鳥毛、正看旁看、日中影中、皆為一色、百鳥之狀、並見裙中、凡造二腰、一獻韋后、按、俗謂裙一條曰一腰、

韏（ㄍㄩㄝ），集韻拳捲二音，，説文、革中辨謂之韏、段注、辨當作辬、衣部襞下云、韏衣也、衣𫌙、古亦曰韏、按、俗謂衣縐作𫌙曰韏、讀若拳、謂皮革辬縐不能伸曰韏、讀若捲、

襀縐（ㄐㄧ^ ㄐㄧㄡ），襀廣韻資昔切音積，，類篇、襀、衣間踧也、司馬相如子虛賦、襞襀褰縐、注、襞襀、簡齰也、按、俗謂衣布等物、多襀簡縐紋者曰襀縐、

𧜣（ㄉㄧㄠ），唐韻都了切音𢁕，讀若吊，説文、𧜣、短衣也、按、俗亦謂衣之短者曰𧜣、若短而窄、則曰𧜣窄、窄俗讀若贊、

𢅒（ㄉㄢˊ），類篇蕩旱切音但，讀但上聲，玉篇、𢅒、衣不束也、按、俗謂内外衣層層掩蔽、不加帶束曰𢅒、

褢（ㄍㄨㄚˊ），唐韻户乖切音懐，讀巨乖切，玉篇、褢、胸衿藏物也、在衣曰褢、在手曰握、按、俗謂胸衿藏物曰褢裹、

褪（ㄊㄣ），韻會吐困切吞去聲，，韻會、褪、卸衣也、趙鼎詞、頓覺春衫褪、按、俗謂卸去内衣而御外衣、曰褪、又卸去指環手釧、亦曰褪、因之凡脱卸事業皆曰褪、

破𢁘（ㄆㄨ ㄙㄢ），𢁘廣韻蘇甘切音三，𢁘讀若衰，玉篇、𢁘、衫破貌、按、俗謂破碎零落之衣衫、曰破𢁘、又曰破𢁘𢁘、

厚答答（ㄧㄡ ㄉㄜ^ ㄉㄜ^），，，前漢書貨殖傳、答布皮革千石、注、師古曰、麤厚之布也、答者、厚重之貌、按、俗謂布或衣厚者、曰厚答答、又曰厚褆褆、説文、衣厚褆褆也、褆、音是、又曰厚燀燀、集韻、燀、厚燠也、燀、音亶、讀若沓、

### 縫紉，

鍼黹（ㄐㄧㄥ ㄗ），黹唐韻涉(註：應為陟)几切音㨖，黹讀若指，説文、黹、箴縷所紩衣也、段注、箴當作鍼、以鍼貫縷紩衣曰黹、周禮司服、鄭注云、黼黻希繡、希讀為黹、謂刺繡也、按、今俗所謂鍼黹、盖兼刺繡縫衣言之、

鍤針（ㄅㄧ^ ㄐㄧㄥ），鍤廣韻丑輒切音㤴，鍤讀補輒切音近逼，説文、鍤、郭衣鍼也、按、今俗裁衣、先置衣料於版、以無孔之針、密插布邉、使郭張之然後縫、曰鍤針、

茸綫（ㄙㄨㄥ ㄒㄧㄝ），，，元史輿服志、用五色茸綫網五重、按、俗所謂五色絨綫、原作茸綫、

抵𨬚（ㄉㄧˊ ㄗ），𨬚集韻展几切音黹，，集韻、𨬚、鑽也、按、今婦女持針鑽厚布而不得入、則指著徧刻淺孔之銅環、助針鑽入之、此銅環名曰抵𨬚、義取針抵於𨬚、則能鑽入、故曰抵𨬚也、以其為鑽針之用、故集韻訓鑽、

敹（ㄌㄧㄠˊ）(註：原文為{⿰⿱𣦵禾攴}、下同)，唐韻落蕭切音聊，讀聊去聲，書費誓、善敹乃甲胄、疏、鄭云、穿徹之也、謂甲䋲有断絶、當使敹理穿治之、按、俗謂持針線聫綴衣裳断絶處、曰敹一針、

敽（ㄐㄧㄠˇ），唐韻居夭切音矯，讀喬去聲，説文、敽、繫連也、書費誓、敽乃干、疏、干楯也、敽乃干者、繫紛於楯也、紛如綬、繫於楯以持之以為飾、按、俗謂以絲䋲繫連器物而繞紥之、曰敽、

紩（ㄉㄧ^），廣韻直一切音秩，讀的一切音滴，説文、紩、縫也、急就篇註、納剌謂之紩、按、今俗縫衣、於布厚處、用力納剌之、謂之紩、

絎（ㄏㄤ），廣韻下更切行去聲，讀若杭，玉篇、絎、縫紩也、按、俗謂縫時針綫疏朗者曰絎、如縫被、曰絎被是也、

綻（ㄉㄧㄥ），廣韻丈莧切音袒，讀但訂二音，廣韻、綻、衣縫也、禮内則、衣裳綻裂、注、猶解也、按、俗謂綿衣衣縫觧裂時、綿絮露出、曰綻出、讀若但、韓愈詩、破襖請來綻、陸放翁詩、一裘三十年、破裂不受綻、皆作縫補觧、今俗亦謂衣縫脱綫、曰脱綻、用針綫密縫衣韈、曰綻密針、讀若訂、

緙（ㄏ^），廣韻楷格(註：應為革)切音礊，讀若赫，廣韻、緙、紩也、按、俗謂紩被曰緙被、

緝（ㄑㄧ^），，，説文、緝、績也、段注、引申之、用縷以縫衣、亦為緝、如禮經云斬衰不緝、齊者緝、是也、按、俗謂用紵綫密縫鞋底曰緝鞋底、

緶（ㄅㄧㄝ），廣韻房連切音𨂯，，説文、緶、一曰緁衣也、緁字下段注云、緝者、緶其邉也、按、俗謂裂衣時、將布邉摺進少許而縫之曰作緶、

鏒（ㄑㄧㄠ），集韻千遥切音𠝡，讀若超，集韻、鏒、以箴紩衣也、按、今俗製衣時、將布邉摺進、以針綫逐漸縫之、泯其痕跡、謂之鏒、

純緣（ㄉㄣ ㄧㄝ），集韻音盾沿，，爾雅釋器、緣謂之純、前漢書公孫宏傳、緣飾以儒術、註、譬之於衣加純緣者、按、俗謂縫飾衣邉曰純緣、

緄邊（ㄍㄨㄥˊ ㄅㄧㄝ），緄唐韻古本切音袞，，説文、緄、織成帶也、新方言、凡織帶皆可以為衣服緣邉、故俗稱緣邊曰緄邊、誤書作滚、按、俗亦謂衣履之邊加飾以縧帶者曰緄邊、

敆縫（ㄐㄧ ㄈㄥˇ），敆集韻葛合切音閤，敆讀若接，爾雅釋詁、敆、合也、説文、敆、合會也、段注、今俗云敆縫是也、按、俗謂會合二布邊而縫之曰敆縫、

戌削（ㄙㄨㄜ^ ㄒㄜ^），，，前漢書司馬相如傳、衯衯裶裶、揚衪戌削、注、揚、舉也、衪、曵也、或舉或曵、則戌削之、使衣寛窄合度也、按、俗謂裁改長大之衣服、使合度、曰戌削、或單曰戌、單曰削、

𧜕（ㄊㄧ），廣韻他計切音替，讀若體，廣韻、𧜕、補也、按、今俗於絮袷之衣、衣面小破時、用同色之布貼於内而縫補之、曰𧜕、

𦇛䌈（ㄌㄜ^ ㄊㄜ^），篇海音蠟榻，，篇海、𦇛䌈、衣敝破也、按、俗謂新衣上身旋即敝破者、曰著得𦇛䌈、

汏衣（ㄉㄚˇ ㄧ），汏正韻度賴切音大，，説文、汏、淅㶕也、段注、今蘇人謂揺曵灑之曰汏、按、俗謂澣衣後、提至清水中、揺曵灑之、曰汏衣裳、又俗用兩人分持小兒手足於空中揺曵之以為戲、謂之汏汏踹、

涑衣（ㄙㄜ^ ㄧ），涑廣韻桑谷切音速，，説文、涑、澣也、澣者、濯衣垢也、按、俗謂置衣水中用手搓擦之以濯衣垢、曰涑、

湔衣（ㄐㄧㄝ ㄧ），湔廣韻子仙切音煎，，説文、湔、半澣也、按、俗謂澣衣時、僅將其垢處之一部分洗濯之、曰湔、

糨衣裳（ㄐㄧㄤ ㄧ ㄙㄤ），糨篇海强去聲，糨讀若漿，黃溥言閑中古今錄載應履平題部門詩、有衣裳糨得硬綳綳之句、按、今俗洗外衣、嘗以漿水潑之使硬、曰糨衣裳、

### 酒，

酒醴（ㄐㄧㄨˊ ㄋㄩˊ），，讀若酒女，説文、醴、酒一宿熟也、段注、周禮酒正註曰、醴、猶體也、成而汁滓相將、如今恬酒矣、盖如今江東人之白酒滓、味甘、故曰如今恬酒、恬即甜也、按、今市上所賣之白酒滓、俗呼為酒女者是也、原即酒醴二字、

𨡻酒（ㄒㄧㄠ ㄐㄧㄨˊ），𨡻廣韻所鳩切音搜，𨡻讀若燒，廣韻、𨡻、白酒也、儀禮聘禮、𨡻黍清皆兩壺、鄭玄注、𨡻、白酒也、凡酒、稻為上、黍次之、粱次之、先言𨡻、白酒尊、先設之、賈公彥疏、𨡻即是稻、按、今俗用早白米所釀之白酒、謂之米燒、亦呼燒酒、古書原作𨡻酒、至唐時始有燒酒之名、見白居易詩、燒酒初開琥珀香是也、

酌酒（ㄑㄧㄚˊ ㄐㄧㄨˊ），酌集韻職畧切音灼，酌讀若且，説文、酌、盛酒行觴也、按、俗亦謂盛酒於壺以行觴、曰酌酒、酌讀為且、以音近也、

酘（ㄉㄧㄜˇ），集韻大透切音豆，，集韻、酘、酒再釀也、按、俗謂以酒作水、投入酒中而再釀之、曰酘、又凡以液體沖入他液體而混和之亦曰酘、又以毒葯投食物内殺人、曰酘死、

釂（ㄐㄧㄠ），廣韻子肖切音醮，，説文、釂、飲酒盡也、按、今俗主賓酬酢、持杯酒勸客一飲而盡、曰請釂杯、又説文、𣤹、盡酒也、亦音醮、義同、

### 酒器，

酒𣖻（ㄐㄧㄨˊ ㄏㄝ），𣖻類篇許亥切音海，，玉篇、酒𣖻也、正字通、酒器、以木為之、按、俗謂煮酒之器、以鑞為之者、曰酒𣖻、

酒篘（ㄐㄧㄨ ㄑㄧㄨ），篘廣韻楚鳩切音搊，篘讀若抽，廣韻、篘、酒籠、漉取酒也、按、俗謂漉酒之具曰酒篘、

酒彫（ㄐㄧㄨˊ ㄉㄧㄠ），彫唐韻都僚切音貂，，兒女英雄傳第十五回、鄧九公問褚一官道、家裡不是有前日得的那四箇大花彫麽、按、此言盛酒之罎、為花彫也、今俗省呼曰彫、又曰酒彫、盖酒罎外畫花紋、若彫琢之工巧然、故名、又按唐韻、盄、止遥切、音昭、説文、器也、今俗以為藏酒器、讀若彫、未知是否、

酒罎（ㄐㄧㄨˊ ㄉㄢˇ），罎集韻徒南切音覃，罎讀覃達二音，集韻、罎、甒屬、按、俗謂藏酒之高缶曰酒罎、讀若覃、又謂紅泥小火爐、曰火罎、讀若達、

酒㪻頭（ㄐㄧㄨˊ ㄌㄧㄡ ㄊㄧㄡ），㪻廣韻居願切音絭，㪻讀閭願切音近戀，説文、㪻、抒斗也(註：段註本為抒屚也)、段注、汪元亮云、今賣酒家、汲酒於甕中之器、名曰酒端、傾入於漏篼而注於酒缾、是其物也、按、俗謂汲酒於甕、傾入於漏篼以注於酒缾之器、曰酒㪻頭、

湯酒（ㄊㄤ ㄐㄧㄨˊ），，湯讀去聲，山海經西山經説華山祠祀禮云、湯其酒百尊、郭璞注、湯或作温、按、今俗温酒於熱水中、曰湯酒、宋人擬老饕賦、有盪酒三杯句、湯下加皿、似贅、

### 食品，

集餅（ㄒㄧ^ ㄅㄧㄥ），，，北堂書鈔、大秦國以麫為集餅、餅内香芳、按、今俗所食麥餅、聚集魚蝦笋菜等香芳之物於餅内、裹而食之、呼為集餅、

湯糰（ㄊㄤ ㄊㄨㄟ），糰集韻徒官切音團，，集韻、糰、粉餌也、按、俗謂摶粉作圓形、乾蒸之曰米糰、湯煠之曰湯糰、

𪐎餈𪏳（ㄇㄛ ㄖ ㄨㄥˊ），集韻音麻茨護，𪏳讀若渥，廣雅、𪐎、䅸也、集韻、𪏳、黏也、按、今俗烝黍米舂作粉餈、交互為一大塊、性甚黏者、曰𪐎餈、又曰𪐎餈𪏳、

𩚹餣（ㄑㄧㄥ ㄧㄝ），廣韻音靈腌，讀若青腌，博雅、𩚹餣、飼(註：應為餌)也、揚子方言、餌謂之餻、或謂之𩚹餣、或謂之餣、按、今春日採取青蒿嫩葉和粉作餅餌、以其色青、俗呼為青餌、盖即𩚹餣、

稍麥（ㄒㄧㄠ ㄇㄚ），，讀若肖貌，清李斗揚州畫舫錄、茶肆㸃心、各據一方之盛、二梅軒以灌湯包子得名、雨蓮以春餅得名、文杏園以稍麥得名、按、今俗㸃心中、有名為肖貌者、以麥粉裹餡、略束小其中部、而餡露見於上端者、即稍麥是也、

䴯麪（ㄏㄨㄜ^ ㄇㄧㄝˇ），䴯集韻呼骨切音忽，䴯讀若搳，字彙、䴯同𪍃、餅屬、按、今麥麫中有一種名曰䴯麫、

麥油䬯（ㄇㄜ^ ㄧㄡ ㄐㄧㄝ），䬯集韻奴兼切音拈，䬯讀若兼，玉篇、相謁而食麥曰䬯、按、今俗製麥粉如薄餅、塗以油少許、熟而食之、曰麥油䬯、農家嘗作麥油䬯邀鄰人共食之、猶有古風、

麥餜頭（ㄇㄜ^ ㄍㄨˊ ㄊㄧㄡ），餜集韻古火切音果，，玉篇、餜、餅也、按、俗謂麥粉所做之蒸餅、曰麥餜頭、

麧頭塊（ㄨㄜ^ ㄊㄧㄡ ㄎㄨㄝ），麧廣韻下没切音紇，麧讀若護，廣韻、麧、糏也、漢書云、食糠麧、按、前漢書陳平傳、作糠覈、註、覈音紇、京師謂之紇頭、即麧頭也、今貧人嘗以米麥糏和水、切作塊煮食之、俗呼為糏頭塊、

雞蛋䊎（ㄐ ㄉㄢˇ ㄍㄩㄝˊ），䊎唐韻去阮切音綣，䊎讀桂阮切音捲，博雅、䊎、搏(註：應為摶)也、亦作𥹳、集韻、𥹳、粉餌也、按、俗以雞蛋和糖粉、熬為薄片捲而食之、曰雞蛋䊎、

焋糕（ㄧㄤ ㄍㄠ），焋集韻側亮切音壯，焋讀壓亮切音恙，字彙、焋、熏烝也、今炊粉餈、謂之焋糕、按、俗謂將粉先𤼵酵、後炊成糕者、曰焋糕、又按廣韻、䭐音漾、餌也、音義與此同、

飯饊（ㄈㄢ ㄙㄢ），饊廣韻蘇旱切音散，，廣韻、饊、飯也、説文、熬稻粻餭也、段注、乾煎之、若今煎餈飯然、是曰饊、按、今俗所謂飯饊是也、

澱漿粉（ㄉㄧㄥ ㄐㄧㄤ ㄈㄥ），澱唐韻堂練切音電，澱讀若訂，説文、澱、滓垽也、按、今俗飲水、沉其滓垽於底、而用其清者、曰澱、又謂米和水磨成之粉、曰澱粉、亦曰澱漿粉、

餻皵皮（ㄍㄠ ㄑㄧㄜ^ ㄅㄧ），皵廣韻七雀切音鵲，，廣韻、皵、皴也、按、俗謂年餻浸水過遲、餻皮起皺欲落、曰皵皮、

糝粉（ㄑㄧㄝ ㄈㄥ），糝廣韻桑感切音縿(註：應為𢕕)，糝讀若牽，説文、糝、以米和羹也、按、俗謂以米粉少許和羹湯中、曰糝粉、

粉𥹸（ㄈㄥ ㄆㄜ），𥹸集韻薄没切音孛，，集韻、𥹸、屑米也、按、俗謂屑米為粉、以籸餅餌之上下、使不黏著者、曰粉𥹸、

粉䭤（ㄈㄥ ㄑㄧㄝ），䭤集韻去演切音遣，䭤讀若欠，集韻、䭤、乾餌、即乾麫餅、音韻正訛、索粉䭤也、按、俗謂索麫時之乾粉、曰粉䭤、

糷飯（ㄌㄢˇ ㄈㄢ），糷廣韻郎旰切音爛，，爾雅釋器、摶者謂之糷、疏、飯淖糜相著也、按、淖糜相著者、今俗所云淖沮沮、呼為糷飯者是也、不知者誤呼為爛眼飯、

淅米（ㄙㄜ^ ㄇㄧ），淅唐韻先擊切音錫，淅讀若索，説文、淅、汏米也、按、俗亦謂汏米曰淅米、冬季做年糕時、農家淅米尤多、

豆腐泩（ㄉㄡˇ ㄈㄨ ㄙㄢ），泩集韻師庚切音生，，玉篇、泩、水漲也、按、今人賣豆腐漿、隨賣隨舀、而水隨漲者、謂之豆腐泩、又小兒吐嬭泩、亦因乳汁過多、若水之漲而溢出也、

事件（ㄖˇ ㄐㄧㄝ），，，夢梁錄、御街早市、賣羊鵝事件、按、今菜館中亦有炒事件名目、又豬羊等之頭蹄肝肺、稱四件、見通俗編、

雜膾（ㄙㄜ^ ㄏㄨㄟ），膾唐韻古外切音儈，膾讀若晦，儒林外史第十五回、一大碗蝦圓雜膾、按、俗謂會合各種魚蝦肉菜之類、混和作羹、曰雜膾、又茶食店混和各種糕餅共為一色、亦曰雜膾、

肉腖（ㄋㄨㄜ^ ㄉㄨㄥ），腖玉篇都弄切音凍，，玉篇、肉腖也、音韻正訛、肉魚湯腖也、按、冬時肉魚湯遇冷結塊曰腖、食品中有紥肉腖、

臡醬（ㄋㄧˇ ㄐㄧㄤ），臡廣韻奴低切音泥，，周禮天官醢人、朝事之豆、其實韭菹酖醢、昌本糜臡、註、臡、亦醢也、或曰醬也、按、俗謂刴肉為醬至極細時、曰刴成臡醬、

芼羹（ㄙㄠˇ ㄍㄤ），芼唐韻莫報切音耄，芼讀曹去聲，禮内則、芼羹、疏、芼菜者、公食大夫禮、三牲皆有芼、牛霍、羊苦、豕薇也、是芼乃為菜、用菜雜肉為羹也、按、俗亦謂用菜雜肉為羹曰芼羹、又曰芼頭、

籸澆料（ㄒㄧㄥ ㄐㄧㄠ ㄌㄧㄠ），籸廣韻所臻切音莘，籸讀莘去聲，廣韻、籸、粉滓也、歲時雜記、除夕作蕡燭、以麻籸濃油如庭燎、言以濃油澆灑於麻上作燭也、按、俗謂以各種香甜食料或芝蔴、澆灑於食物上、曰籸澆料、澆料亦曰澆頭、石頭記六十一回、預備菜上的澆頭是也、

餡（ㄟˊ），餡字彙胡鑑切音陷，讀若限，字彙、凡米麫食物、坎其中、實以雜味、曰餡、按、俗謂餅餌中實以糖或肉或菜、即呼為糖餡、肉餡、菜餡、

糖飴（ㄊㄤ ㄧㄥˊ），飴唐韻與之切音移，飴讀若飲，説文、飴、米糱煎者也、段注、以芽米熬之為飴、今俗用大麥、内則曰、飴蜜以甘之、按、俗亦用大麥𤼵芽者煎成之、呼為糖飲、飲當作飴、飴飲因双聲字而誤也、

蜜漬（ㄇㄧ^ ㄐㄧㄝ），漬集韻疾智切音胔，漬讀若濺，三國志吳孫亮傳註、使黄門至中藏取蜜漬梅、按、今俗謂之蜜濺、濺漬義同、又為双聲字、

### 食品，

盌（ㄨㄝˊ），唐韻烏管切剜上聲，，説文、盌、小盂也、三國志甘甯傳、甯以銀盌酌酒、自飲兩盌、按、今俗普通盛飯之器曰盌、又作椀、

飯盧（ㄈㄢˇ ㄌㄨˊ），盧唐韻洛乎切路平聲，，説文、盧、飯器也、按、俗亦謂飯器曰飯盧、俗誤作籮、

飯槮（ㄈㄢ ㄑㄧㄠ），槮集韻蘇遭切音騷，槮讀若超，儀禮有司徹、司馬在羊鼎之東、二手執桃匕枋以挹湆、鄭注、此二匕者、皆有淺升、狀如飯槮、按、俗謂挹取羹湯及飯之器具、形似羹匙而大者、曰飯槮、

飯箅（ㄈㄢ ㄅㄧ），箅唐韻博計切音閉，，説文、箅、蔽也、所以蔽甑底、段注、甑所以蒸飯、底有七穿、以竹席蔽之、米乃不漏、按、今飯甑底有多孔之版、嘗以疏布蔽之、俗呼為飯箅是也、

梜（ㄍㄧㄝ^），廣韻古狎切音甲，，禮曲禮、羹之有菜者用梜、鄭注、今人謂箸曰梜提、按、俗謂用箸取羹中之菜曰梜、亦有呼為梜箸者、

杓（ㄧㄠ^），唐韻市若丁了二切，讀鑿夭二音，説文、杓、枓柄也、史記趙世家、使厨人操銅枓擊殺代王、按、即今厨夫所用之銅杓也、讀若鑿、又俗謂木製者曰木杓、讀鑿夭二音、

鴨㼷（ㄧㄝ ㄙㄨㄟ），㼷集韻淳緣切音遄，，集韻、江東呼盆曰㼷、按、今俗筵席上盛鴨之盆呼為鴨㼷、

沙盋（ㄙㄛ ㄅㄜ^），盋唐韻北末切音撥，，説文、盋、食器也、盂屬、按、今瓦器中有形似僧鉢、可煮食物者、曰沙盋、

圾碎盌（ㄐㄧ ㄙㄝ ㄨㄝˊ），圾碎集韻音岌誶，圾碎讀若雞腮，王世貞宛委餘編、宋時、處州張生兄弟皆作窯、兄所作者、視弟稍白而断紋多、號曰圾碎、按、今俗呼為圾碎盌者是也、

醬油醋楪（ㄐㄧㄤ ㄧㄡ ㄘㄨ ㄊㄧㄝˊ），楪類篇達協切音牒，，白居易寒食詩、三杯婪尾酒、一楪膠牙錫、按、俗謂形似盆而小、用為庋醬油醋者、曰醬油醋楪、按、俗作碟、非、集韻、碟、治皮也、不作小盆解、

鏊𥂟（ㄫㄠˇ ㄅㄟ），鏊廣韻五到切音傲，，廣韻、鏊、餅鏊也、按、今俗製餅、熾炭於𥂟、懸於餅上、使其大力下及於餅以熟之者、謂之鏊𥂟、

𣗃軸（ㄌㄟˇ ㄐㄩㄜ^），𣗃集韻直類切音墜，𣗃讀立類切音捩，集韻、吳俗斷木為軸、以伸物曰𣗃、按、俗謂作麥麫時、藉以伸長麫粉之軸、曰𣗃軸、

轑鑊（ㄅㄠˇ ㄨㄜ），轑集韻郎刀切音勞，讀若刨，前漢書楚元王傳、陽為羹盡轑釜、師古曰、以勺轑釜、令為聲也、按、覆釜、以杓去釜底煤、俗謂之刨鑊、刨訓刀削、去釜底煤、何湏用刀削、字當作轑、轑刨疊韻字、故俗誤為刨、

### 烹飪，

烏（ㄨ），，，説文、孝鳥也、段注、𤇯篆下云、微火温肉、蘇俗或曰烏、按、俗謂微火煮肉、延長其時間使之爛熟、曰烏、

缹（ㄅㄠ），廣韻方久切音缶，讀若報，廣韻、缹、烝缹也、火熟也、或作炰、按、今俗煮粥將熟、緩火添煮、曰缹、

𤇯（ㄇㄥˇ），唐韻烏痕切音恩，讀門去聲，説文、𤇯、以微火温肉、段注、今俗或作燜、此字之疊韻也、按、俗亦謂用緩火使肉由温煖而爛熟曰燜、字典無燜字、當作𤇯、

烲（ㄒㄧㄝ^），廣韻計(註：應為許)列切音娎，讀吸獻二音，廣韻、烲、火氣也、按、俗謂將食物置炊䉛中、略受火氣使温、烲一烲、

烼（ㄅㄜ^），集韻許勿切音欻，讀若撥，玉篇、烼、炑(註：疑作者將炢錯引作炑)火煨、炑音木、火熾也、廣韻、火煨起貌、按、俗謂熾火使盛、將食物快炒之、即兜起、曰烼、

煆（ㄏㄜ），廣韻許加切音呀，，玉篇、煆、熱也、按、俗謂將食物置{⿰缶曾}上烝之、使受火氣而熟、曰煆煆熱、

熇（ㄎㄠ），集韻口到切音犒，，説文、熇、火熱也、玉篇、熾也、按、俗謂以熾火煏物使熟而乾之、曰熇、俗作烤、非、字典無烤字、

熯（ㄏㄟ），廣韻呼旱切音罕，，説文、熯、乾貌、王充論衡、熯一炬火、爨一鑊水、按、俗謂鑊中滿水、架烝籠於其上、置食物、火盛水沸、食物乾熟、曰熯、如熯蟹是也、

爊（ㄎㄠ），集韻於刀切音鏖，讀若敲，集韻、爊、煨也、玉篇、温也、按、俗謂以温火煨熟魚肉等、曰爊、

爨（ㄘㄨㄟ），廣韻七亂切音竄，讀七玄切音川，説文、齊謂之炊爨、康熙字典、論爨字之音云、按、周禮詩傳釋文、爨俱音七絃切、繹經傳、爨字之義、大約動音為平聲、靜音為去聲、然左傳宣十五年傳、析骸以爨、注、爨、炊也、及孟子以釜甑爨、似皆宜讀平聲、按、俗謂將魚菜類放入湯内炊之以略熟為度、曰爨、讀平聲、

鹵（ㄌㄨ^），，，後漢書東夷傳註、沈瑩臨海水土志曰、取生魚肉雜貯大瓦器、以鹽鹵之、厯月餘日、乃啖食之、以為上肴也、按、觀此則俗所謂滷肉滷魚、當作此鹵字矣、

𪉨（ㄑㄧㄤ），玉篇齒良切音昌，讀昌去聲，玉篇、𪉨、鹵漬也、按、俗嘗取蝦蟹漬於𥂁鹵中、多加以酒、曰𪉨蝦蟹、

醃（ㄧㄟˇ），唐韻於嚴切音腌，讀如豔，廣韻、醃、鹽漬魚也、集韻、漬藏魚也、按、今俗將魚浸漬於鹽中而藏之、使久不壊、曰醃、通作𤅸、

𩱚（ㄅㄨˊ），唐韻薄没切音勃，讀鋪蒱二音，説文、𩱚、炊釜沸溢也、段注、今江蘇俗謂火盛水沸溢出為鋪出、𩱚之轉語也、按、今俗謂火盛水沸溢出、有曰鋪出者、有曰蒱出者、其實皆𩱚出二字、

𩱲（ㄙㄜ^），唐韻以灼切音藥，讀若閘，説文、𩱲、納肉及菜湯中薄出之、段注、謂納肉及菜於沸湯中而廹出之也、按、俗謂納肉及菜於沸湯中而迫熟之、曰𩱲、齊民要術、作瀹、廣韻、作煠、酉陽雜俎作𤅰、孫炎作汋、

㷟毛（ㄊㄟ ㄇㄠ），㷟集韻通囬切音推，，集韻、㷟、以湯除毛也、按、俗亦謂以湯除豬羊雞鴨之毛曰㷟、又作𤍐、字彙作煺、

糜爛（ㄇㄧˇ ㄌㄢˇ），糜集韻忙皮切音靡，糜讀若梅，釋名、糜、者米使糜爛也、按、凡食物入口即糊煬者、謂之糜爛、如豆腐乳、以糜為佳、糕餅中有名糜糕者、入口即糊煬是也、

### 食物，

𦤘（ㄩㄥˇ），集韻余頌切音用，，説文、𦤘、用也、自知臭、亯所食也、段注、自、鼻也、鼻聞所食之香而食之、是曰𦤘、今俗謂喫為用是也、按、今俗宴客時、將飲酒、主人曰請用酒、喫菜喫飯、則曰請用菜用飯、用字皆當作𦤘、盖主人謙言、不自知酒菜之有香味與否、請客聞而試嘗之也、

偏（ㄆㄧㄝ），，讀若騙，石頭記第十四囬、鳳姐欲留寶玉喫飯、寶玉道、我們偏了、按、今俗亦謂飯已喫過、曰偏了、又曰偏過、

饘（ㄐㄧㄝ），廣韻諸延切音旃，，禮檀弓、饘粥、疏、厚曰饘、希曰粥、按、俗亦謂粥之不稀薄者曰饘、又凡汁液之不稀薄者、皆謂之饘、

腝（ㄋㄣˇ），廣韻奴困切音嫩，，廣韻、肉腝也、揚子方言、秦晋之郊、謂熟曰胹、或作腝、按、肉經久煮而爛熟、俗謂之腝、

嚛（ㄏㄨㄚ^），唐韻火沃切音熇，讀杭入聲，説文、食辛嚛也、按、俗謂食辛辣之物、口裏辣嚛嚛、又按廣韻作𨐶、呼麥切、辛𨐶𨐶也、

歰口（ㄙㄜ ㄑㄧㄡ），歰唐韻色立切音濇，讀若率，説文、歰、不滑也、六書故、味苦歰也、按、俗謂食物不甘滑而味苦者曰歰口、又曰苦歰歰、又味苦曰酓口、廣韻、酓、酒味苦也、音㟏、俗讀若先、又味辣曰蔊口、廣韻、蔊、菜味辛也、音罕、又膏油久不可食曰殖口、説文、脂膏久殖也、段注、膏油久不可用、讀如職平聲、俗讀若翦、又辣極不可進口、若毒蟲之螫人者、曰蜇口、列子、鄉豪食戎菽、甘枲莖、芹萍子、蜇於口、惨於腹、廣韻、蜇、蟲螫也、音哲、又食物劇烈刺舌、曰霸口、辭源、葯物之劇烈者、曰霸道、故味不純正者曰霸口、

油腛腛（ㄧㄡ ㄨㄜ^ ㄨㄜ^），腛廣韻於角切音渥，，廣韻、腛、厚脂也、按、俗謂食物澆油太厚、曰油腛腛、

𪉦𪊇（ㄑㄧㄚ^ ㄉㄢ），廣韻音𪉿賧，讀若却淡，廣韻、𪉦𪊇、無味也、按、俗謂食物少滋味、曰𪉦𪊇無滋味、

淡飷飷（ㄉㄢˊ ㄑㄧㄚˊ ㄑㄧㄚˊ），飷集韻姊(註：應為姐)苴二音，飷讀豈苴二音，集韻、飷、食無味也、按、俗謂食物無味、曰淡飷飷、又曰淡𩟅𩟅、字彙、𩟅、食無味也、音歛、俗讀若淺、又曰淡𩟓𩟓、玉篇、𩟓、無味也、集韻、𩟓音雘、俗讀蛙上聲、

鹹鹺鹺（ㄢ ㄗㄛ ㄗㄛ），鹺唐韻昨何切音醝，鹺讀𣙁平上二音，禮曲禮、𥂁曰鹹鹺、註、𥂁味厚、按、俗謂鹹味厚曰鹹鹺鹺、又味畧鹹曰鹹𪉜𪉜、廣韻、𪉜、鹹味、音詀、讀若乩、

甜薺薺（ㄊㄧㄝ ㄐㄧ ㄐㄧ），薺廣韻徂禮切音𩶆，，廣韻、薺、甘菜也、詩邶風、其甘如薺、按、今俗呼為甜薺、又凡甜味曰甜薺薺、

酸劉劉（ㄙㄨㄢ ㄌㄧㄨ ㄌㄧㄨ），，，爾雅釋木、劉劉杙、御覽云、交趾有劉子𣗳、實如梨而味酸美、桂馥、謂今人食酸、猶言酸劉劉者是也、按、今俗作酸榴榴、亦通、盖石榴、一名石醋醋、醋性酸、又名金櫻、故又曰酸櫻櫻、又曰酸迷迷、見通俗編、

餀氣（ㄍㄧㄝˇ ㄑㄧ），餀唐韻呼艾切咍去聲，餀讀渠愷切，説文、餀、食臭也、六書故、食敗、氣逆人也、按、俗謂食物不消化、臭氣自口出、曰餀氣、

䬬（ㄋㄧㄤˇ），唐韻於亮切音怏，讀若釀，唐韻、䬬、飽也、博雅、滿也、按、凡食物過於飽滿、雖愛食之物、亦必生厭、俗謂之喫䬬了、

膯（ㄉㄥ），唐韻他登切音鼟，讀登去聲，唐韻、膯、飽也、類篇、吳人謂飽曰膯、按、俗謂過飽不消化曰瞪、


飽𩟃𩟃（ㄅㄠˊ ㄋㄥ ㄋㄥ），𩟃廣韻郎丁切音靈，𩟃讀若能，廣韻、𩟃、食飽也、按、俗謂食飽曰飽𩟃𩟃、

諢飯（ㄨㄣˇ ㄈㄢˇ），，，燕子箋第十六齣、鮮于佶道、只好諢塲中一兩頓酒飯喫、按、俗謂無才而受祿曰諢飯、

毛食（ㄇ ㄒㄧ），，毛讀姆毫切，後漢書馮衍傳、飢者毛食、注、毛一作無、按、俗亦謂無曰毛、毛食猶言無食、俗云飯無、曰飯毛是也、堅匏集載語林云、蘇東坡邀劉貢父食毳飯、貢父至、飢甚、索飯、東坡笑曰、飯也毛、鹽也毛、蘿蔔也毛、亦作無解、

半腥半熟（ㄅㄟ ㄙㄥ ㄅㄟ ㄙㄜ^），，腥讀若生，爾雅釋器、米者謂之糪、疏、飯中有腥米者曰糪、李廵曰米飯半腥半熟也、按、俗云半生半熟、生當作腥、

### 家用器，

匟牀（ㄎㄤ ㄙㄤ），匟篇海口浪切音抗，，篇海、匟牀、坐牀也、按、牀之中央設几、兩偏各置褥、以供賓客坐談者、俗亦呼為匟牀、或單曰匟、

牀笫牀簀（ㄙㄤ ㄘ ㄙㄤ ㄗㄜ^），廣韻笫音滓簀音責，笫讀若齒，説文、笫、牀簀也、爾雅釋器、簀謂之笫、註、牀版、按、今俗有用竹柵作牀版者、謂之眠牀笫、亦曰眠牀簀、

眠牀杠（ㄇㄧㄝ ㄙㄤ ㄍㄨㄤ），杠廣韻古雙切音江，杠讀若光，説文、杠、牀前横木也、按、俗謂牀前横木曰眠牀杠、

鎖䈕（ㄙㄨˊ ㄖ），䈕廣韻是支切音匙，，説文、䈕、簧属、段注、今之鎖、簧以張之、䈕以歛之、則啟矣、按、俗所謂鎖匙、匙當作䈕、

鎖鑐（ㄙㄨˊ ㄒㄩ），鑐廣韻相俞切音須，，廣韻、鎖中鑐也、集韻、鑐、鎖牡也、按、俗謂之鎖鑐、

籥䈕（ㄨㄜ^ ㄖ），籥唐韻以灼切音藥，籥讀若劃，書金滕(註：應為縢)、啟籥見書、按、俗嘗於箱厨桌櫃、設闗楗以固之、曰籥、所以啟籥者曰籥䈕、通作鑰、

鍵（ㄐㄧㄝˊ），唐韻渠偃切音楗，讀若儉，禮月令、修鍵閉、註、鍵牡閉牝也、按、鍵即俗所云鎖鑐、閉即俗所云鎖筒也、今開鎖時、誤被鎖鑐牽進衣帶、曰鍵牢定、盖言為鍵所牽掣不能脱也、

笢子（ㄇㄧㄥˊ ㄗ），笢廣韻武盡切音泯，，正字通、今之澤髮騣刷曰笢、按、俗呼為笢子者是也、

篦䇫（ㄅㄧˇ ㄐ），集韻音笓姬，，説文、䇫、取蟣比也、段注、比、密也、蟣者、蝨子也、密則能取之、今江浙皆呼篦箕、按、俗呼為篦䇫、

燈纘（ㄉㄥ ㄗㄝˊ），纘廣韻音纂，纘讀若盞，南史齊南海王子𥤱、母病、晝夜祈禱、於是以竹為燈纘照夜、此纘、宿昔枝葉茂大、母病亦愈、按、此即俗用之竹架燈盞是也、盞古作纘、

杌頭（ㄋ^ ㄊㄧㄡ），杌集韻五血(註：應為忽)切音兀，杌讀若納，通鑑長編、丁謂罷相、入對於承明殿、賜坐、左右欲設墪、謂顧曰、有旨復平章事、乃更以杌子進、按、俗謂之杌頭、有皮杌頭、𣗳杌頭等名、

長𤕷桌（ㄑㄧㄤ ㄊㄧㄠ ㄗㄨㄜ^），𤕷集韻徒了切音窕，，集韻、𤕷、牀版、博雅、版也、按、俗以長厚如牀之版製桌、曰長𤕷桌、又以極厚之長版、製為屠人割肉之凳、俗呼為肉𤕷凳、

桌檔（ㄗㄨㄜ^ ㄉㄤ），檔類篇登浪切當去聲，，類篇、檔、横木柜(註：應為框)檔也、按、俗謂器具之横木曰檔、如桌檔是也、

抽替（ㄑㄧㄡ ㄊㄧ），集韻音瘳剃，，癸辛雜識、李仁甫為長編、作木厨十二枚、每厨作抽替匣十二枚、每替以甲子誌而列之、按、俗謂厨上作格斗以藏物者、曰抽替、

庎厨（ㄍㄚ ㄐㄩ），庎集韻居拜切音介，，集韻、庎、所以庋食器、六書故、庎、庋版令足流水、以受滌濯、今人設之於厨、按、俗所謂庎厨是也、可以庋食器、其下端朗列挾版多條、令足流水、以受洗滌之盆盌、謂之庎齒格、

庋（ㄗ），廣韻過委切音詭，讀若置，集韻、庋、閣藏食物也、按、俗謂藏物於器具中、曰庋進去、

鑊㔶（ㄨㄜ^ ㄍㄧㄝ），㔶唐韻音貢又音貢，㔶讀若感又亙上聲，增韻、㔶、器盖也、按、俗呼器盖為㔶、如鑊盖曰鑊㔶是也、

火杴（ㄏㄨˊ ㄑㄧㄝ），杴廣韻虛嚴切音薟，杴讀若先，玉篇、杴、鍬属、本草、豨薟一名火杴草、按、俗謂竈内取柴灰之長柄鐵鍬曰火杴、

火㯯（ㄏㄨ ㄍㄤˇ），㯯集韻古送切音貢，㯯讀渠降切，集韻、㯯、格木也、按、周禮牛人註、挂肉格、格者、架也、即肉架、格木者、猶言架木也、今俗炊竈中、嘗横木以架柴薪、使火力易透、此木俗呼為火㯯、

鹽䍇（ㄧㄝ ㄊㄢ），䍇廣韻徒盍切音蹋，䍇讀替袒二音，説文、䍇、下平缶也、讀若𦐇、段注、以讀若𦐇求之、𦐇與替双聲、替者、一偏下也、當是不平缶、按、今鹽缶、腹部下有偏斜小孔之横格、使鹽滷由孔流入於底、俗呼為鹽䍇、讀若替、又俗呼平淺之缶為䍇、讀若袒、

油𦈬（ㄧㄡ ㄐㄩˊ），𦈬字彙補子累切音嘴，𦈬讀若炷，字彙補、瓶𦈬也、按、今佛燈所用小油瓶、中有細管以豎燈心使灼者、俗呼為油𦈬、

瓽（ㄉㄤ），唐韻丁浪切音譡，，説文、瓽、大盆也、按、俗嘗列舉瓦缶類器物之名稱、曰瓽瓶㼞瓭、

甔瓶（ㄉㄢˊ ㄅㄧㄥ），甔集韻觀(註：應為覩)敢切音膽，，玉篇、韻會、正韻、皆以甔為小甖、按、俗謂瓶之上小下大如葫蘆形者、曰甔瓶、

㼞（ㄅㄤˇ），集韻蒲孟切音膨，，集韻、㼞、㼚属、按、俗謂㼚之粗惡者、曰㼚㼞、字彙作甏、

瓭（ㄉㄨㄟ），廣韻都感切音黕，讀都捲切音近短，揚子方言、甖、靈桂之郊謂之㼚、其小者謂之瓭、㼚與缸同、按、俗亦謂㼚之細小者曰瓭、史記貨殖傳、蘖麴鹽𣪌千答、答即瓭之古字、俗冩作{⿰叕瓦}或作{⿰缶叕}、字典皆無其字、不可從、

甌（ㄧㄡ），正韻烏侯切音謳，，正韻、俗謂盌深者為甌、按、凡盆盌中央深凹、四周高起、略向内作翕口形者、曰甌、

㽀（ㄐㄧㄥˇ），廣韻直正切音鄭，，揚子方言、甖、秦之舊都謂之㽀、博雅、瓶也、按、俗謂瓶之大者曰㽀、

黄𦈴（ㄨㄤ ㄈㄨ），𦈴集韻芳無切音敷，，集韻、𦈴、瓦未燒也、按、俗謂瓦器未經燒熟作慘黄色者曰黃𦈴、

㼫頭（ㄎㄨˇ ㄊㄧㄡ），㼫集韻户瓦切音踝，㼫讀若護，集韻、甖大口曰𠿜、省作㼫、按、俗謂甖之大口者曰㼫頭、

罣罳（ㄍㄩㄝ ㄙ），廣韻音桂思，罣讀若絹，事物原始、罣罳、以竹為筐、以絹為幔、以篩米麥之粉、留粗以出細者、按、俗所謂絹篩、即罣罳是也、

等秤（ㄉㄥ ㄅㄧㄥˊ），，，李方叔師友談紀、秦少游言、邢和叔嘗曰、文銖兩不差、非秤上秤來、乃等子上等來也、按、俗用以秤金珠葯品之分厘小數者、曰等秤、俗冩作戥、字與無戥字、當作等、

秤硾（ㄅㄧㄥˊ ㄐㄩˊ），硾廣韻馳偽切音縋，，廣韻、硾、鎮也、吕氏春秋云、硾之以石、按、今俗秤物時、以石鎮衡之一端、司其輕重、謂之秤硾、

鋺（ㄩㄝˊ），玉篇於逺切，讀若逺，玉篇、鋺、秤鋺也、按、俗謂秤端載物之器曰鋺、鋺有重量、故秤物之後、須除去鋺之重量、方為物重、又廣韻、䩩、於阮切、量物之䩩也、説文作𩌑、音義與鋺同、

筅帚（ㄒㄝˊ ㄐㄧㄡˊ），筅集韻蘇典切音銑，，集韻、筅帚也、廣韻、飯具、按、俗謂洗飯具之短帚、曰筅帚、

瀎布（ㄇㄜ^ ㄅㄨ），瀎廣韻莫撥切音末，，説文、瀎、拭滅貌、揚子方言、浄布謂之瀎布、按、俗謂以水拭滅塵污曰瀎、其用以拭浄污水之布、曰瀎布、

𢄺桌布（ㄐㄧㄠ^ ㄗㄨㄜ^ ㄅㄨ），𢄺廣韻子小切音勦，，廣韻、𢄺、拭也、按、俗謂拭桌之布、曰𢄺桌布、

湅椎（ㄌㄧㄝˇ ㄐㄩˊ），湅唐韻郎甸切音練，，周禮考工記、㡛氏湅絲、段玉裁云、湅之以去其污也、按、俗謂浸絲於水中、出而以椎椎之、且椎且濯曰湅、其椎名曰湅椎、

榔興（ㄌㄤ ㄒㄧㄥ），，，儼山外集、吳人諱忌、謂榔槌曰榔興、按、俗亦有呼榔槌為榔興者、因槌音近除盡之除、故諱言之而曰興、

䉩籃（ㄧㄨ ㄌㄢ），䉩集韻烏侯切音甌，䉩讀若幼，集韻、䉩、竹器、以息小兒、按、今俗安息小兒之竹器、曰䉩籃、

### 農器，

銍（ㄐㄧ^），唐韻陟栗切音窒，，説文、銍、穫禾短鎌也、段注、書禹貢二百里納銍、某氏傳曰、銍艾謂禾穗、亦謂所穫禾為銍、按、俗謂穫禾之短鎌曰割稻銍、謂所獲之禾為銍者、惟晚禾有大銍中銍小銍之名、

鍥刀（ㄍㄧ^ ㄉㄠ），鍥廣韻古屑切音結，，説文、鍥、鎌也、按、今俗斫𣗳劈柴之刀、質厚形濶、長而直者、謂之鍥刀、

鏵銚（ㄨㄚ ㄑㄧㄠ），廣韻音華祧又銚徒弔切音調，讀若華超，揚子方言、臿、宋魏之間謂之鏵、説文、銚、一曰田器、段注、田器、即今鍫字、按、今田器中之兩刃臿、可為起土開渠用者、俗呼為鏵銚、亦作鏵鍫、又銚、説文、温器也、按、今烹煮食物之銅器、曰銅銚、讀徒弔切、

䥯（ㄅㄜˇ），集韻步化切音杷，讀罷去聲，集韻、䥯、耕具也、耕者先以耜起土、次瀦水、用䥯平之、柄似耒平底有歯、按、俗言耕具、嘗以水車犂䥯並稱、是也、農政全書作杷、

田鋿（ㄉㄧㄝ ㄊㄤˊ），鋿廣韻市羊切音常，鋿讀若倘，音韻正訛、鋿、耘田器也、音同倘、按、今農家耘田之器、俗呼為田鋿、農政全書作田盪、

鋤頭銎（ㄖ ㄊㄧㄡ ㄨㄥˊ），銎廣韻曲恭切音𥳎，銎讀若翁，廣韻、銎、斤釜柄孔也、按、俗謂鋤之柄孔、曰鋤頭銎、

柴筢（ㄙㄚˇ ㄅㄛ），筢篇海白巴切音琶，，篇海、五歯筢、用以取草、按、俗謂之竹筢、多歯、以取柴草者、亦呼為柴筢、

麥𣘠（ㄇㄜ^ ㄐㄧㄝˊ），𣘠集韻古旱切音稈，𣘠讀若件，集韻、𣘠、柄也、按、俗謂種麥用之長圓錐木柄曰麥𣘠、

耬斗（ㄌㄧㄡ ㄉㄧㄡ），耬廣韻落侯切音婁，，正字通、耬斗、下種具、一曰耬車、狀如三足犂、中置耬斗藏種、以牛駕之、一人執耬、且行且揺、按、俗亦謂犂上所置且行且下種之具曰耬斗、又人到處揮霍金錢、隨行隨盡者、俗亦以耬斗呼之、

篕箈（ㄧㄝ^ ㄗ），集韻音盍持，箈讀持上聲，集韻、篕{⿰木筴}(註：疑集韻誤、應為𣝎)、蘧蒢也、簟謂之蘧蒢、{⿰木筴}、炎上聲、按、今農人御雨之長簟、楕圓形、中部高如龜背者、俗呼為篕箈、

箬帽簦（ㄋㄧㄜ^ ㄇㄠ ㄉㄥ），簦廣韻都騰切音登，簦讀若墩，説文、簦、笠蓋也、段注、笠、今人謂之箬帽、按、俗謂笠曰箬帽簦、農人嘗戴之、

畚斗（ㄅㄥ ㄉㄧㄡˊ），畚廣韻布忖切音本，畚讀本去聲，周禮夏官挈壺氏、挈畚以令粮、注、畚、所以盛粮之器、按、俗所謂畚斗是也、又左傳宣十一年、稱畚築、注、畚、盛土器、俗所謂畚箕是也、

𥮔箕（ㄉㄨㄝˊ ㄐ），𥮔集韻徒官切音團，，類篇、𥮔、圓竹器也、按、今農家有篾織之圓竹器、為曬穀及他物之用者、曰𥮔箕、

秅簝（ㄘㄡ ㄌㄧㄠ），唐韻音茶聊，，儀禮聘禮、車三秅、疏、四百秉為秅、秉者、禾盈把也、按、俗謂盛穀之竹籮、能藏禾四百把之多者、曰秅簝、

穀杈杷（ㄍㄨ ㄘㄚ ㄅㄛˊ），杈集韻音釵，，集韻、杈杷、農器也、按、俗謂曬穀時、用以杷穀者、曰穀杈杷、讀若釵、

𨪐（ㄐㄧㄡ），唐韻大口切音揄，讀若彀，説文、𨪐、酒器也、按、俗謂舀酒之器曰酒𨪐、又按説文、𨪐或作𠁁、轉注古音、石經毛詩、酌以大𠁁、以祈黄耉、𠁁今文作斗、盖古之斗、上端有兩耳、如𠁁字形也、今亦有之、俗所謂容二斗穀之量器、疑即此𠁁字、𠁁為象形字、且與酒𨪐之𨪐同音、俗音同讀若彀、

杚（ㄍㄧㄝ^），唐韻古忽切音骨，讀若夾，説文、杚、平也、段注、上文云、槩所以杚斗斛、杚者、平物之謂也、按、俗有木器、持以平斗斛面穀米者、呼為杚、

諧平（ㄍㄚ ㄅㄧㄥ），諧唐韻户皆切音骸，讀若皆，禮月令、角斗甬、正權槩、註、角正、皆諧平之也、按、俗謂分物均勻無大小輕重之偏、曰一手諧平、

穀𥫱（ㄍㄨㄛ^ ㄉㄣ），𥫱唐韻徒損切音盾，讀屯上聲，説文、𥫱、篅也、篅者、判竹為之、圜以盛穀者也、按、俗謂之穀𥫱、通作𥭒、

踢斛淋尖（ㄊㄧ^ ㄨㄜ ㄌㄧㄥ ㄐㄧㄝ），，，清律例、若倉官斗級不令納户行槩、踢斛淋尖、多收斛面者杖六十、按、凡量穀米、若以脚踢斛使其實、又淋穀米尖堆、使其滿出斛面、而浮收之、俗謂之踢斛淋尖、

擣杵（ㄉㄠˊ ㄘˊ），杵唐韻昌與切音處，杵讀若齒又讀若午，説文、舂杵也、舂者、擣粟也、按、俗謂擣粟之具、用手持之者曰手杵、又曰擣杵頭、讀若齒、又大擣臼夾杵之豎石曰夾杵、旗杆兩邊之豎石亦曰夾杵、讀若午、

臿米（ㄘㄝ^ ㄇㄧ），臿唐韻初洽切音插，，説文、臿、舂去麥皮也、按、俗謂舂去米皮曰臿米、

𥷕（ㄉㄧ^），唐韻徒協切音牒，讀若的，廣韻、𥷕、簸也、按、俗謂簸而拃去其穅秕曰𥷕、又俗有𥷕錢之戲、曰𥷕三幕、幕讀若和、見物部錢幣門、

汰（ㄉㄚˊ），廣韻他盖切音泰，讀大平聲，晋書孫綽傳、沙之汰之、瓦礫在後、按、俗謂籭米時、將米籭稍偏而上下之、令碎米在前、穅秕在後、曰汰、

播穀種（ㄅㄨ ㄍㄨ ㄗㄨㄥ），播唐韻補過切波去聲，播讀啊上聲，説文、播、布也、詩豳風、其始播百穀、按、俗謂散布穀之種子、曰播穀種、

芟草（ㄙㄨㄝ ㄘㄠ），芟唐韻所銜切音衫，芟讀若宣，説文、芟、刈草也、按、今俗於花菓瓜菜間、刈去殘枝病葉及雜草、謂之芟、

𡂟地（ㄅㄠˇ ㄉㄧˇ），𡂟唐韻薄巧切音鮑，𡂟讀若鉋，廣韻、𡂟、臿地也、音韻正訛、以鋤𡂟地也、按、今農人以鋤除去地面上之草曰𡂟地、

耖田（ㄘㄠ ㄊㄧㄝ），耖廣韻初教切音抄，耖讀鈔去聲，廣韻、耖、重耕田也、農政全書、耖如耙、其齒更長、所以耖土益細、按、俗謂重耕田而細碎其土塊、曰耖田、

耮田（ㄌㄠˇ ㄊㄧㄝ），耮集韻郎到切勞去聲，，集韻、耮、摩田器、農政全書、耙之後、又用耖用耮、按、俗謂用鋤以碎田土、曰耮田、

戽水（ㄏㄨ ㄒㄩ），戽廣韻荒故切，𧦝(註：應為謼)去聲，廣韻、戽、抒也、戽斗、舟中渫水器也、按、今農人持長柄之木杓、舀水溉田、手不停揮、曰戽水、

𣁳水（ㄏㄨㄝ^ ㄒㄩ），𣁳集韻呼括切音豁，，博雅、𣁳、抒也、通俗編與戽同、俗以抒水為𣁳、按、今俗農人以戽斗取水逺擲之、曰𣁳水、

坉田缺（ㄉㄨㄣ ㄊㄧㄝ ㄑㄧㄩ^），坉廣韻徒損切音沌，讀多損切，廣韻、坉、填塞也、玉篇、草土填水曰坉、按、俗謂以草土填塞田缺、使田水不流於外、曰坉田缺、

### 紡織器，

筳（ㄉㄧㄥˊ），廣韻特丁切音庭，讀庭上聲，説文、筳、繀絲管也、段注、繀、著絲於筟車也、絡絲者必以絲端著於筳、按、俗謂絡絲時絲端所著之竹管曰筳、

䶓（ㄐㄧ），廣韻子計切音霽，，廣韻、䶓、緝麻紵也、或作縩、按、今俗緝麻紵成縷後、☐(註：疑捲字)於竹筒上、成盌大圓形、而抽去其筒、謂之䶓、

籆（ㄩㄜ），籆集韻王縛切音䢲，讀若育，説文、籆、所以收絲者也、段注、今俗謂之籆車、字亦作籰、按、今俗用短木作四角形之架、中有圓孔、以小木幹旋轉之、收絲於架上、名曰籆、

𦃒（ㄏㄩ），集韻雖遂切音歲，讀若諱，類篇、𦃒、卷絲為緯也、按、俗將棉紗捲成中大兩頭尖形者、為做布時作緯之用、謂之𦃒、

紾布（ㄐㄧㄥ ㄅㄨ），紾集韻頸忍切音緊，紾讀緊平聲，集韻、紾、纒絲急也、按、俗謂織布時將紗急纒於軸上、曰紾布、又凡以䋲索急纒之、皆曰紾、如急縛田蟹、曰紾田蟹是也、

筘（ㄑㄧㄡ），字彙補丘遘切音扣，，字彙補、布筘也、金仁山論麻冕云、三十升布、則為筘一百二十目、按、俗謂織具中、用以扣布經者、曰布筘、又作𨨯、吳苑云、老姥夜織断失其𨨯是也、

䍎（ㄘㄨㄣ），廣韻倉困切音寸，，説文、䍎、瓦器也、段注、廣韻廿二霰云、䍎、紡錘、紡錘下垂、如戈鐏之在底、故其字亦七鈍切、按、今絲線店用以紡綫之銅錘、頭有短柄以繫綫下垂者、俗謂之䍎、

簆（ㄑㄧㄡ），廣韻苦候切音寇，，廣韻、簆、織具、按、俗謂織絲綫之具曰簆、其織成之絲綫、有大簆二簆等名、

亂頭繅紊絲（ㄌㄨㄝ ㄊㄧㄡ ㄗㄠ ㄈㄥ ㄙ），繅廣韻音早，讀若亂頭訬紛四，説文、繅、繹繭出絲也、春秋傳曰、猶治絲而紊之也、按、俗謂辦事無頭緒、徒知訬鬧者、常比之為亂頭繅紊絲、盖繅絲者、必得絲頭而理之、方不紊亂、若頭緒一亂、則愈繅而絲愈紊矣、故俗云然、

### 工用器，

朾子（ㄘㄤˇ ㄗ），朾唐韻宅耕切音橙，朾讀橙去聲，説文、朾、撞也、段注、通俗文曰、撞出曰朾、謂以此物撞彼物使出也、按、俗謂以此物撞彼物使出者、曰朾出、呼此物曰朾子、又箍桶匠持以撞桶揫之木、曰桶朾、

竹箾（ㄗㄜ^ ㄒㄧㄠ），箾廣韻蘇彫切音蕭，，説文、箾、以竿擊人也、按、俗謂削竹作釘、以釘器具、使聫合堅固者、曰竹箾、因之為人計劃以堅固其意、俗呼為箾頭、箾牢定、亦含有擊人之意義、

墨䈜（ㄇㄜ^ ㄘㄣ），䈜廣韻七鴆切音沁，䈜讀七俊切音寸，廣韻、䈜墨、工人具、類篇、墨漬筆也、按、今木匠削竹片、畧如筆形、漬於墨斗中、以鉤劃長短尺寸者、俗謂之墨䈜、俗又有墨勿得䈜争之語、言䈜著墨不多、相差無幾也、

銇鑽（ㄌㄟˇ ㄗㄨㄝ），銇廣韻盧對切音類，，廣韻、銇、鑽也、按、今匠人所用以鑿孔之鑽、上端置小圓石、中有尺許長之木片、兩頭繫䋲、上連於圓石、木片中空、以容鑽身、手捺之、則䋲上下左右轉以鑿洞、俗呼為銇鑽、

鏤鉋（ㄌㄧㄡˇ ㄅㄠˇ），韻會音漏皰，鏤讀盧斗切，爾雅釋器、金謂之鏤、注、治(註：應為冶)器之名、玉篇、鉋、平木器、按、今木匠有鏤鉋、所以治器使之成鏤也、所成之器、有彫刻痕深長者、名曰鏤、

石鏨（ㄒㄧ^ ㄙㄢˇ），鏨廣韻才敢切音槧，，廣韻、鏨、鐫石也、説文、小鑿也、按、俗亦謂小鑿曰鏨、鐫石者曰石鏨、

鏇車（ㄙㄨㄟ ㄘㄛ），鏇廣韻辭戀切音㳬，，廣韻、鏇、轉軸裁器也、六書故、今之銅錫𥂟曰鏇、按、今銅鐵匠及細木作、皆置車牀、旋轉其車軸以裁器、俗謂之鏇車、又俗有托於茶琖外之銅錫小𥂟、謂之茶鏇、

篸（ㄘㄢ），集韻初簪切音梫，讀若參，篇海、以針篸物也、按、俗以篾製箕箉等、用長竹片、兩頭削成針形、插入以固之、謂之篸、

篾銛（ㄇㄧ^ ㄊㄧㄝ），銛集韻他㸃切音忝，銛讀忝去聲，揚子方言、銛、取也、注、謂挑取物也、按、今篾工用以引篾補𥭢之具、曰篾銛、

鑢（ㄌㄧˇ），唐韻良據切音慮，讀若蠣，説文、鑢、錯銅鐵也、按、今鐵匠用以錯大鋸齒之鐵器、俗呼為鋸鑢、

煣（ㄋㄧㄡ），集韻忍九切音蹂，讀若紐，説文、煣、屈申木也、玉篇、以火屈木曲也、按、今工人用火屈申竹木使曲或使直、以為器具、謂之煣、

鐫磨（ㄉㄨㄟ ㄇㄨˇ），鐫唐韻子全切音鋑，鐫讀若端，説文、鐫、琢石也、廣韻、鏨、鐫石也、按、俗謂用石鏨琢磨石、開其紋路使深、曰鐫磨、

鏟翦（ㄘㄢˊ ㄐㄧㄝ），鏟唐韻初限切音剗，，説文、鏟、平鐵、段注、謂以剛鐵削平柔鐵也、凡鏟削字多用此、俗作剗、按、俗謂用剛鐵之刀、削去刀翦之鐵銹、曰鏟翦、

鉆盌盞（ㄐㄧㄥˇ ㄨㄟˊ ㄗㄢˊ），鉆集韻霑琴二音，鉆讀牽琴二音，正字通、凡器兩頭交合、用鐵片錮之、或轉角處鐵片兩頭拘定之、皆曰鉆、按、俗亦謂之鉆、讀若牽、又盌盞破裂時、先用銇鑽於破裂處兩邊作小洞、再用小銅片兩頭作鉤、釘入洞内、以聫繫之、俗謂之鉆盌盞、讀若琴、

焵鏨（ㄍㄤ ㄙㄢ），焵玉篇古浪切音掆，焵讀若剛，字彙、焵、堅刃也、兵器經燒則堅、故鐵工燒刃曰焵、按、今鑿石之鏨每日必燒刃一次、焠以堅之、謂之焵鏨、

䤹根（ㄒㄧㄡ ㄍㄥ），䤹集韻疏鳩切音搜，，集韻、䤹、鏤也、按、俗謂鏤刻之深而平底者、曰䤹根、

釉（ㄧㄡ），集韻余救切音狖，讀若又，集韻、釉、物有光也、按、俗謂盆盌之表面有光者、曰釉、

盪釉盪瓷（ㄊㄤˇ ㄧㄡ ㄊㄤ ㄖ），盪唐韻徒朗切唐上聲，，説文、盪、滌器也、段注、貯水器中揺蕩之去滓也、新唐書食貨志、德宗時、江淮多鉛鐵錢、以銅盪外、不盈斤兩、按、俗亦謂貯水器中揺蕩去垢曰盪、又器外塗以不易生銹之物質曰盪、如盪釉盪瓷是也、

捎漆（ㄘㄠ ㄑㄧ^），捎類篇所教切稍去聲，捎讀若糙，前漢書趙皇后傳、殿上髤漆、註、今闗東俗、器物一再著漆者謂之捎漆、按、俗謂器物髤清生漆者曰捎漆、

著彩（ㄐㄧㄚ^ ㄘㄟˇ），彩廣韻倉宰切音采，，説文、彩、文章也、按、凡器物彩畫皆外加、非本質也、俗謂外加之物謂之著彩、如昔云鴉片煙有彩是也、

瓖嵌（ㄒㄧㄤ ㄎㄧㄝ），，，正字通、婦女釵釧加飾、謂之瓖嵌、或金或玉不同、其為瓖一也、按、今俗誤作鑲嵌、説文、鑲、作型中腸、即今鑄鑞時鑞版型中之䋲也、至嵌以為飾之字、當作瓖、

### 漁具，

纜釣（ㄌㄢˊ ㄉㄧㄠ），纜唐韻盧瞰切音濫，纜讀若乃，玉篇、纜、維舟索也、按、今漁人嘗作長索、列挂釣鉤、半沉於水中以圍捕大魚、俗語謂之纜釣、

緡綫（ㄧㄝˇ ㄒㄧㄝ），緡集韻彌延切音棉，緡讀若弦，説文、緡、釣魚繳也、詩召南、其釣維何、維絲伊緡、按、俗謂釣魚之絲、曰弦綫、當作緡綫、

倒鐖（ㄉㄠ ㄘ），鐖集韻居希切音機，鐖讀若蚩，集韻、無鐖之鉤、不可以得魚、玉篇、鐖、鉤逆鋩也、按、俗謂釣魚鉤上端之逆鋩曰倒鐖、

挈䇼（ㄑㄧ^ ㄧㄥ），䇼集韻乙及切音邑，䇼讀若引，集韻、䇼、捕魚竹器也、按、今漁人左挈小網入水、右持三角形竹器、以擊水中魚蝦使入網、俗謂之挈䇼、

絲𦊓（ㄙ ㄌㄧㄥ），𦊓集韻郎丁切音靈，，集韻、𦉬𦊓、小網也、按、今漁人用小絲網浮於水中以捕魚者、俗呼為絲𦊓、

罱網（ㄌㄢ ㄇㄤ），罱廣韻盧敢切音覽，，廣韻、罱網也、按、俗謂用手散大其網、沉之於水以捕魚者、曰罱網、

𦌒網（ㄌㄧㄠ ㄇㄤ），𦌒廣韻力弔切音料，，廣韻、𦌒、魚網也、按、俗謂捕魚之小網曰𦌒網、又按詩小雅、丞然汕汕、傳、汕汕、摷也、箋、摷、今之撩罟也、罟即網、則作撩網亦可、

泥簄（ㄋㄧ ㄨˊ），簄廣韻侯古切音户，，廣韻、海中取魚竹、名曰簄、按、今漁人於海塗中、用大毛竹九根、先以七根架空結廬為捕魚者坐卧處、以二竹撑網於其下、又築泥作堆垜、遮於網前、潮退時、魚被遮於泥垜、皆落入網中、遂取之、俗謂之泥簄、

魚餌（ㄥ ㄬㄩˇ），餌廣韻仍吏切音珥，餌讀若御，莊子外物篇、五十犗以為餌、餌、㗖魚具也、按、今釣帶魚者、誘帶魚之食物、俗呼為帶魚餌、又俗戲呼人體肥大者、為大蟲餌、

倒𥳗（ㄉㄠ ㄑㄧㄩ），𥳗集韻詢趨切音須，，集韻、𥳗、魚笱也、音韻正訛、俗云倒𥳗、按、今漁具中有名倒𥳗者、魚蝦一入其中、則為𥳗所阻而不得出、其外狀為長圓形之竹籠、賭博者先贏後輸、有馬籠不做做倒𥳗之語、

𦉹網（ㄗㄜ^ ㄇㄤ），𦉹廣韻都厯切音的，𦉹讀若責，廣韻、𦉹、魚繫網也、潘岳西征賦、貫鰓𦉹尾、注、𦉹、掣牽也、按、俗謂魚繫於網眼曰𦉹網、繫於釣鉤曰𦉹釣、

蝦笓箕（ㄏㄛ ㄅㄧˇ ㄐ），，，廣韻、笓、取蝦竹器、按、俗謂取蝦之竹器形如箕者、曰蝦芘箕、

㨟蝦蟣（ㄊㄟ ㄏㄛ ㄐㄧ），㨟唐韻古哀切音該，㨟讀若推，言鯖、俗謂以網兜物曰㨟、按、今俗謂以網兜蝦蟣、曰㨟蝦蟣、

擉鼈船（ㄘㄨㄛ ㄅㄧ^ ㄙㄨㄟ），擉集韻測角切音齪，，集韻、擉、刺取鼈蜃也、莊子則陽篇、冬則擉鼈於江、按、今冬時有駕小舟入水捉鼈者、曰擉鼈船、若用叉矛取鼈、曰簎鼈、見周禮、又曰矠鼈、見國語、

䈆箢（ㄉㄚˊ ㄨㄟ），集韻音大宛，䈆讀大上聲，集韻、海隅謂籃淺而長者曰䈆、按、今海邊漁家所用之魚籃、形淺而柄長者、俗呼為䈆箢、或單呼為䈆、

### 船具，

艓（ㄊㄧㄝ），集韻逺(註：應為達)協切音牒，讀若忝，集韻、艓、舟名、杜甫詩、貧窮取給行艓子、按、今海塗中有用脚牮行之小舟、俗呼為艓、

長𦪽（ㄑㄧㄤ ㄌㄨㄥ），𦪽集韻盧東切音籠，，集韻、𦪽、舟名、按、今大港中有挾長之船、俗呼為長𦪽、

船舷頭（ㄙㄨㄟ ㄧㄝ ㄊㄧㄡ），舷廣韻胡田切音賢，，廣韻、舷、船邊也(註：廣韻為船舷、集韻或正韻才為船邊)、按、俗謂船邊曰船舷頭、

後艄（ㄧㄡ ㄙㄠ），艄集韻師交切音梢，，集韻、艄、船尾也、按、俗謂船尾曰後艄頭、又曰後䑵頭、

㦼板（ㄙㄤ ㄅㄢˊ），㦼廣韻色絳切淙去聲，㦼讀䘮去聲，廣韻、㦼、捍船木也、按、凡江船兩旁有大木板夾船而行、遇他船相撞、有此板捍禦、則船不傷、俗呼為㦼板、

艞板（ㄊㄧㄠ ㄅㄢˊ），艞廣韻弋照切音耀，艞讀若跳，正字通、舟泊岸、置長板船首、與岸接、以通往來、俗呼艞板、讀若跳、按、今船都有之、俗亦呼為艞板、

艣窡（ㄌㄨˊ ㄐㄩ），窡廣韻音鵽，窡讀若注，野客叢書、元稹詩、艣窡動船妨客梦、通俗編云、唐人謂艣臍曰窡、按、俗亦謂艣臍曰艣窡、

艣䑫（ㄌㄨˊ ㄅㄤ），䑫廣韻北萌切音繃，，廣韻、艣䑫、舟具也、按、今船尾小曲木、釘於船底板上、繫䋲於艣而揺之、俗謂之艣䑫、其䋲呼為艣䑫䋲、

縴（ㄑㄧㄝ），廣韻苦堅切音牽，讀牽去聲，宋史河渠志、徐州吕梁為步、兩洪湍淺險惡、由是縴户等邀阻百端、縴户者、以長䋲繫船桅、挽舟為業者也、按、俗呼拉縴、因之謂以長綫紩被、曰縴被、

船𢍿（ㄙㄨㄟ ㄗㄤ），𢍿正韻兹郎切音臧，𢍿讀若樁，玉篇、𢍿、繫船大弋也、按、俗謂泊船時有船頭繫䋲之尖長木橛、插入土中、以繫船者、曰船𢍿、

翻梢（ㄈㄢ ㄙㄠ），，，兒女英雄傳第三十回、何玉鳳向安公子道、公公急流勇退、安知不是一心指望你翻梢、按、此以船梢為喻、言船當退後時、忽然翻轉梢㯭、勇力向前進行也、今俗期望子孫重興家道、亦有翻梢之語、

掉搶（ㄉㄧㄠˇ ㄐㄧㄤ），集韻掉徒了切搶鏘上聲，搶讀鏘去聲，字彙補、吳楚謂㠶上風曰搶、今舟人曰掉搶、按、俗謂張㠶斜向上風駛船曰掉搶、

𩢲船（ㄙㄚ ㄙㄨㄟ），𩢲廣韻疏士切音史，𩢲讀若灑，説文、𩢲、疾也、蘇軾詩、君㠶一何𩢲、按、俗謂船遇順風張㠶而行、曰順風𩢲船、

攏船（ㄌㄨㄥ ㄙㄨㄟ），攏韻會魯孔切聾上聲，，丁仙芝詩、知郎舊時意、且請攏船頭、按、俗謂呼船靠岸曰攏船、亦曰攏岸、

漾船（ㄧㄤˇ ㄙㄨㄟ），漾唐韻餘亮切音㨾，，唐韻、漾、水揺動貌、杜甫詩、漾舟千山内、按、俗謂船在水中輕輕揺動、曰漾船、又作樣船、史記項羽紀、烏江亭長檥船待、注、索隠曰、鄒誕本、作樣船、是也、

船艐灘（ㄙㄨㄟ ㄍㄜ^ ㄊㄢ），艐廣韻口箇切音坷，艐讀巨箇巨閣二音，説文、艐、船著沙不行也、按、俗謂船著沙不行、曰艐沙灘、又字彙作𣹇、

𥵝（ㄌㄧㄥ），集韻胡(註：應為朗)鼎切音領，，集韻、𥵝、通作笭、笭者、舟中竹席也、按、今俗謂席一條曰一𥵝、輕呼之曰一笭、

簀笭（ㄗㄜ^ ㄌㄧ^），集韻音責靈，讀若澤瀝，釋名、舟中牀以薦物者、曰笭、言但有簀加苓牀也、按、今舟中、聫竹片如牀簀、舖於船底者、俗謂之簀笭、

桴篺（ㄈㄡ ㄅㄚˊ），集韻音浮牌，，集韻、桴、編竹木代舟也、論語、乗桴浮於海、鄭璞云、桴、水中篺筏也、按、俗謂之桴篺、篺又作箄𥱼、

### 樂器，

鈸（ㄅㄝ），廣韻蒲撥切音跋，，南齊穆士素造銅鈸、其圓數寸、大者出於高昌扶南疏勒之國、其圓數尺、中央隆起如浮漚、以韋貫之、相擊以和樂、見宋陳暘樂書、按、今僧道所用鑼鼓鈸之鈸是也、鈸兩片相擊時、𤼵聲坎坎、坎坎音近且淺、俗遂誤呼鈸為且淺云、

鐃（ㄋㄠ），唐韻女交切音呶，讀吕交切，説文、鐃、小鉦也、按、俗謂銅鈸之大者曰大鐃、

鐋鑼（ㄊㄤ ㄌㄨ），鐋廣韻他浪切音儻，讀他耕切，清會典、鐋鑼、小鑼也、鎔銅為之、面徑二寸七分、擊以小木片、按、今俗賣糖者所持之小鑼、以木片擊之、作鐋鐋聲者是也、

韴板（ㄙㄜ^ ㄅㄢ），韴廣韻徂合切音雜，韴讀若煞，音韻正訛、唱曲韴板也、按、今唱曲時、有手擊兩片尺長繫連之木板、以節歌聲者、俗謂之韴板、又曰壓韴、言以韴板壓齊眾音也、

三弦榪（ㄙㄢ ㄧㄝ ㄇㄡˊ），榪韻會莫駕切音罵，榪讀若馬，曽子輿機疏、機以木為之、如牀、先用以䋲繫兩頭謂之榪、按、今樂器中三弦撥手處、有似牀形之小木、以弦繫兩頭彈之、俗呼為三弦榪、

䵽（ㄙㄜ^），玉篇七盍切音囃，讀若煞，玉篇、䵽、鼓聲、焦竑俗用雜字、打鼓邊曰䵽、按、鼓以節樂、樂大作則擊鼓中、鼕鼕聲、以𤼵揚之、樂少歇、則打鼓邊之木、作䵽䵽聲以節之、俗亦謂之䵽、

篩鑼嘭嘭聲（ㄙ ㄌㄨ ㄅㄤ ㄅㄤ ㄒㄧㄥ），嘭集韻蒲庚切音彭，，集韻、嘭、聲也、按、俗謂篩鑼嘭嘭聲、

吹簫嘒嘒聲（ㄑㄧㄩ ㄒㄧㄠ ㄏㄧㄩ ㄏㄧㄩ ㄒㄧㄥ），嘒唐韻呼惠切音暳，，詩商頌、嘒嘒管聲、按、今人吹蕭管、嘗作嘒嘒聲、吹急時、嘒嘒之聲尤明𩔰、

三弦䋫䋫聲（ㄙㄢ ㄧㄝ ㄗㄤ ㄗㄤ ㄒㄧㄥ），䋫廣韻側莖切音争，，説文、䋫、一曰急弦之聲、段注、急弦之聲者、聲䋫䋫然也、按、俗謂彈三弦琵琶時、急弦之聲曰䋫䋫聲、

吡哩叭喇（ㄅㄧ ㄌㄧ ㄅㄚ ㄌㄚ），，，官塲現形記第四十四囬、弄了兩箇鼓手、一箇打鼓、一箇吹喇叭、一路上吡哩叭喇、鼕、吹進了衙門、按、俗謂吹喇叭聲曰吡哩叭喇、

擊竹（ㄉㄧ^ ㄉㄜ^），，讀若滴涿，文獻通考、擊竹之制、近世民間有之、盖取竹兩片、緊厚者、治而為之、其長數寸、手中相擊為節、與歌相和、按、即今唱蓮花或跴緝者、持兩竹片以䋲聫之、相擊以節歌、俗呼為滴涿者是也、

躧緝（ㄙㄚ ㄑㄧ^），躧廣韻所蟹切音灑，，廣韻、躧、步也、辭源、追捕匪盗曰跴緝、跴係躧之俗字、按、今俗新春時、嘗有成群之人、手執蓮花板道情管等、沿街歌唱、謂之跴緝、相傳昔時、跟蹤捕盗、改扮為此、今猶仍其名云、

鞔鼓（ㄇㄨㄝ ㄍㄨˊ），鞔唐韻母官切音瞞，，酉陽雜俎、寧王當夏中、揮汗鞔鼓、按、俗謂張皮於鼓框上釘之曰鞔鼓、又作事欺人、不以實告、曰把人鞔在鼓裏、

打鞭鼓（ㄉㄤ ㄅㄧㄝ ㄍㄨ），，，洪武正韻、鼙、亦作鞞、盖今俗呼鞭鼓是也、古人謂之應鼓、按、俗謂先有他人為人説項、而己從旁應和之以贊其成、曰打鞭鼓、亦取應鼓之義、

戲一闋（ㄒㄧ ㄧ ㄘㄨㄝ），闋唐韻苦穴切音缺，闋讀若撮，説文、闋、事已、閉門也、禮文王世子、有司告以樂闋、註、闋、樂終也、按、今戲曲唱完一段曰一齣、當作一闋、齣字雖出高則誠琵琶記、然字典無齣字、

𪔪静（ㄊㄧ^ ㄒㄧㄥ），𪔪唐韻他協切音帖，，説文、𪔪、鼓無聲也、按、原謂樂止人散曰𪔪静、今俗謂凡人靜無聲之處、亦曰𪔪静、

### 刀槍，

刢（ㄌㄧㄥˊ），集韻郞丁切音靈，，集韻、刢、刀剖物、按、俗謂用刀削去𣗳枝、曰刢、

𠛓（ㄌㄧㄨˊ），集韻力九切音栁，，集韻、𠛓、割也、按、俗謂用刀入物體旋轉之、使其中空、曰𠛓空、

𠛪（ㄊㄧㄠ），集韻他雕切跳去(註：應為平)聲，讀若桃，集韻、𠛪、剔也、按、俗謂用刀剔断脚筋、曰𠛪脚筋、

刴（ㄉㄨˊ），唐韻都唾切多去聲，，玉篇、刴、斫也、按、俗謂用刀亂斫物體不止曰刴、斫肉使碎為醬、曰刴肉醬、

𠜾（ㄘㄩㄝ^），集韻同劂，讀若出，集韻、𠜾、曲鑿也、按、俗謂鑿物如深溝、曰𠜾、

𠠍（ㄌㄧˊ），唐韻力脂切音黎，，玉篇、𠠍、直破也、按、俗謂張大翦刀口將布帛直破而兩分之、曰𠠍、

劖（ㄗㄢˊ），集韻士減切音巉，，説文、劖、断也、徐鉉注、鑿也、按、俗謂鑿断鐵條或石條、曰劖断、

釤（ㄗㄢ），廣韻所鑒切音䀐，讀若贊，西廂記寺警、惠明唱、近的順著手把戒刀釤、按、俗謂用戒刀頭刴肉曰釤、

鐓（ㄉㄨㄣ），廣韻徒對切音隊，讀若頓，説文、鐓、矛戟秘下銅鐓也、曲禮、進矛戟者前其鐓、注、平底曰鐓、取其鐓地、按、立平底之物於地、俗曰鐓地、

鐏（ㄙㄨㄣˇ），唐韻徂寸切鱒去聲，讀若順，説文、鐏、秘下銅也、段注、曲禮曰、進戈者前其鐏、後其刃、注、鋭底曰鐏、取其鐏地、鐏地可入物也、按、俗謂持鋭底之物插入地中而豎之、曰鐏地、

錈口（ㄍㄩㄝ ㄑㄧㄡ），錈集韻窘逺切音捲，，集韻、錈、屈金也、吕氏春秋、柔則錈、堅則折、又劍折且錈、焉得為利劍、音韻正訛、刀錈口也、按、俗謂鈍刀斫硬𣗳、反被𣗳所傷、致刀口屈曲者曰錈口、

鈍鋒（ㄉㄣˊ ㄈㄥ），鈍唐韻徒困切音遯，又讀羣上聲，陳孔璋檄吳文、兵不鈍鋒、按、俗謂刀刃不銛利、曰鈍鋒、

孛轆（ㄅㄜ^ ㄌㄨㄥˊ），集韻音勃鹿，，范成大詩、汰哉豐隆無藉在、正用此時鳴孛轆、言雷聲也、按、俗謂放槍聲曰孛轆、急言之則合孛轆二字為一音、其音如蓬上聲、

淬（ㄘ），唐韻七内切音倅，讀若刺，説文、淬、滅火器也、段注、以器盛水、濡火使滅、其器謂之淬、按、俗嘗於烹煮飲食物後、爐中炭火尚熾、取水沃炭使滅火、曰淬熓、與火部之焠、音同而義異、焠者、以水濡刀刃之火氣、而使其鋒堅、鑪中之炭火仍未滅也、淬則不必為堅刀刃之用、以滅炭火为主要作用、其義不同、参看焠字條自明、

焠（ㄘㄟ），唐韻七内切音倅，讀翠刺二音，説文、焠、堅刀刃也、前漢書王褒傳、清水焠其鋒、師古曰、焠、謂燒而納水中以堅之也、按、今鐵匠製刀、燒鐵至紅時、每鍛煉一次、必入水一次以堅其刃、謂之焠、

䂮（ㄌ^），集韻力灼切音掠，，集韻、䂮、磨刃也、按、俗謂引刃往來輕磨之、曰䂮、

𠚷（ㄘ），篇海音齒，，篇海、𠚷、割物也、按、今俗與人戲、嘗豎手為刀形、加人頸、作欲割狀曰𠚷、又割物亦有一刀𠚷落去之語、

### 五穀，

早秈（ㄗㄠˊ ㄙㄢˊ），秈廣韻相然切音仙，秈讀山上聲，揚子方言、江南呼稉為秈、通俗編云、范成大詩、插秧先插早秈稻、小忍數旬蒸米成、按、俗呼早稻為早秈、

䅘麥（ㄌㄟˊ ㄇ），䅘唐韻洛哀切音來，䅘讀若累，説文、齊謂麥䅘也、韻會、詩周頌、貽我來牟、來即䅘、今小麥也、按、俗謂形似小麥而粒細者、曰䅘麥、俗冩作𥡜、非、𥡜音螺、穀積也、非麥、

穇子（ㄑㄧㄥ ㄗ），穇五音集韻楚簪切音參，穇讀若寢，正字通、穇子、生水田下濕地、有三稜、結穗如粟、俗呼鴨爪稗、按、今稻田中有形如粟之稗類、俗呼為穇子、

豆皀（ㄉㄧㄡˇ ㄅㄧㄝ），皀集韻筆力切音逼，皀讀若扁，説文、皀、一粒也、段注、引顏氏家訓云、在益州時、有一蜀豎呼小豆為豆逼、人莫之解、吾乃云、説文皀字音逼、訓粒、盖蜀土呼豆為逼也、按、今俗呼川豆為豆扁、實即豆皀、川豆來自蜀、故沿舊稱、呼豆粒為豆皀耳、

𧯯豆（ㄐ ㄉㄧㄡ），𧯯廣韻渠之切音其，，堅匏(註：應為瓠)續集夷堅志載、臨安米市橋旁、賣𧯯豆者、腰間生尾、長四尺餘、按、今人嘗置白豆於熱沙中炒熟之、鬆脃可食者、俗呼為𧯯豆、

䵜嘴（ㄋㄨ ㄐㄩ），䵜玉篇乃董切農上聲，䵜讀若弩，音韻正訛、五穀始生芽、曰䵜嘴、按、俗謂五穀始生芽、曰弩嘴、弩當作䵜、雙聲字也、

稞稞（ㄎㄨ ㄎㄨ），廣韻胡瓦切音踝，，説文、稞、穀之善者、段注、謂凡穀稞粒俱佳者、按、俗謂稞粒俱佳之穀、曰稞稞相似、

穀豏（ㄍㄨㄜ^ ㄏㄢˊ），豏廣韻下斬切音喊，豏又讀喊平聲，廣韻、豏、豆半生也、按、俗謂穀之半實半空者、曰穀豏、讀若喊、又謂人之貧瘠者曰豏幫、跳蚤之癟者曰蚤豏、讀喊平聲、

麥芒（ㄇㄜ^ ㄇㄤ），芒唐韻莫郞切音忙，芒讀若蒙，説文、芒、草耑也、玉篇、稻麥芒也、按、俗亦謂麥之穗端、曰麥芒、

稻稈𪌿頭（ㄉㄠˊ ㄐㄧㄝˊ ㄋㄥˊ ㄊㄧㄡ），𪌿集韻諾叶切音捻，𪌿讀年牛二音，集韻、𪌿頭也、按、今俗打稻時、落在稻桶裏之稻稈頭、謂之稻稈𪌿頭、

稻稈䅝（ㄉㄠˊ ㄐㄧㄝ ㄎㄨㄥ），䅝廣韻苦紅切音空，䅝讀空去聲，廣韻、䅝、稻稈也、按、俗謂煮飯時捲一把稻稈入竈門、曰一䅝、

### 草木，

倒栞楊栁（ㄉㄠˊ ㄑㄧㄝ ㄧㄤ ㄌㄧㄡˊ），栞唐韻苦寒切音看，栞讀若欠，説文、栞、槎識也、夏書曰、隨山栞木、徐鉉注、木識謂隨所行林中、斫其枝為道記識也、按、俗謂斫栁枝插入土中即能生活、曰栞、

長槮（ㄑㄧㄤ ㄙㄠ），槮集韻蘇遭切音騷，，説文、槮、木長貌、按、俗謂木之長者、曰長槮、

椏杈（ㄡ ㄘㄡ），集韻音鴉釵，杈又讀差去聲，玉篇、木椏杈也、按、俗謂𣗳枝岐出者曰椏杈、又謂一枝曰一杈、讀差去聲、

柢（ㄉㄧ），唐韻都計切音帝，，説文、柢、木根也、徐鍇曰、華葉之根曰蒂、木之根曰柢、按、俗謂木之直根大者曰𣗳柢、

樁𣏄（ㄗㄨㄤ ㄎㄨㄥ），樁集韻株江切憃平聲𣏄六書統同根，樁又讀若幢𣏄讀若坤，説文、樁、橛杙、按、橛杙者、断木一段、固植於地、以繫牛馬、俗所謂牛樁、馬樁是也、讀株江切、又韓愈贈張籍詩、斬柭枿與樁、枿與樁、皆根也、六書統、𣏄、木託於地以自固者、字從木而横断之、若中隔於地、半在地下者、根也、按、俗呼地下之𣗳根曰樁𣏄、讀若幢坤、

𣗳橛（ㄒㄩˇ ㄎㄩ^），橛廣韻其月切音掘，，説文、橛、杙也、一曰門梱、梱者、門橛也、盖直一段之木謂之橛、按、俗謂𣗳一段曰一橛、又曰𣗳橛、又呼人長而獃笨者曰𣗳橛、

𣗳𣏕（ㄒㄩˇ ㄈㄧ），𣏕唐韻芳吠切音肺，，説文、削木𣏕樸也、晉書王濬傳、濬伐吳造船木𣏕蔽江而下、按、俗謂木匠削下之𣗳皮碎片、曰𣗳𣏕、

𣗳𣟀（ㄒㄩˇ ㄅㄥˇ），𣟀集韻菩貢切蓬去聲，，集韻、蓬(註：應為𣟀)、草木盛貌、按、俗謂𣗳木盛生之處曰樹𣟀、荊棘盛生之處曰刺𣟀、

棦科厄（ㄗㄜ ㄎㄨ ㄎㄨˊ），集韻音琤窠吪，讀若簀跍跍，集韻、棦、木束、説文、科厄、木節、段注、木節跌起貌、按、俗謂木節曰𣗳棦、謂𣗳棦之跌起如瘤形者、曰棦科厄、棦或讀若簀、郭忠恕佩觿集、有以科厄之厄為困戹、其順非有如此者、盖後人以厄作於革切、訓困戹之戹、故郭氏譏之、

覃藤（ㄉㄚˊ ㄉㄥˊ），覃廣韻徒含切音潭，覃讀徒買切大上聲，詩周南、葛之覃兮、傳曰覃、延也、大雅、實覃實訏、傳曰、覃、長也、按、俗謂葛藤延長、曰覃籐、

筕篖竹（ㄍㄤˇ ㄉㄤ ㄗㄜ^），筕篖集韻音行唐，筕讀鯁去聲，集韻、筕篖、竹笪也、揚子方言、自關而西謂之筕唐、注、筕唐似籧篨、直文而麤、江東呼為笪、本草、竹簟别名、按、筕唐、本為竹製之簟、一名笪、非竹名也、今俗則因其竹可製筕篖、遂呼為筕篖竹、又呼為笪竹、俗冩作筻塘者、非、字典無筻字、

薸（ㄅㄧㄠ），唐韻符消切音瓢，，揚子方言、江東謂浮萍為薸、按、今俗亦呼浮萍為薸、

### 瓜菜，

鹹虀菜（ㄏㄢ ㄐ ㄘㄟ），虀篇海牋西切音躋，，朱松詩、讀書有味虀鹽好、按、今俗呼鹽漬之菜曰鹹虀菜、本作齏、

菜𣇢（ㄘㄟ ㄅㄧㄝ），𣇢集韻必結切音彆，，集韻、𣇢、暴乾也、按、俗謂將青菜向日中曬乾之、曰菜𣇢、曬未甚乾、略帶柔肕者、曰𣇢荏荏、詩小雅、荏染柔木、傳、荏染、柔意也、荏音稔、

菜頭英（ㄘㄟ ㄊㄧㄡ ㄧㄥ），，，西溪叢話、宋書符瑞志、沈約云、英、葉也、離騷餐落英、言食秋菊之葉也、按、今俗謂菜頭上之葉、曰菜頭英、

菜頭𤑕（ㄘㄟ ㄊㄧㄡ ㄏㄩㄥˊ），𤑕集韻許運切音訓，𤑕讀動上聲，廣韻、𤑕、火乾物也、按、今俗將菜頭切片、用火乾之、曰菜頭𤑕、

䪤蒜（ㄩㄣˇ ㄙㄨㄢ），䪤唐韻附袁切音煩，䪤讀人圓，説文、䪤、小蒜也、按、俗謂小蒜形圓如荸薺者、曰圓蒜、圓當作䪤、

芋頭𦵸（ㄩ ㄊㄧㄡ ㄍㄨㄤˊ），𦵸唐韻古杏切音耿，𦵸讀若梗，玉篇、𦵸、芋莖也、按、俗謂芋莖曰芋頭𦵸、菜莖曰菜𦵸、又凡言草一莖兩莖、皆當云一𦵸兩𦵸、椎之在木曰梗、在絲曰綆、義各有當也、

### 菓𣗳，

紅燈柹（ㄥ ㄉㄥ ㄖ），，燈讀若冬，明文震亨長物志、柹有七絶、别有一種名燈柹、小而無核、色紅味美、按、今俗呼為紅燈柹、

槾（），唐韻母官切音瞞，讀若蠻，張衡南都賦、其木則有槾柏杻橿、按、俗謂橘形之大者曰槾、

栗梂（ㄌㄧ^ ㄐㄧㄡ），梂唐韻巨鳩切音求，，爾雅釋木、櫟、其實梂、疏、梂、盛實之房也、按、栗一房數實、外有總苞包之、呼為栗梂、又凡多數果實叢生於一枝者、曰結梂、按、果𣗳曰梂、花草曰莍、聚珠玉之粒成圓形者曰球、聫羽毛皮革成圓形者曰毬、義各有當、未可渾用也、

膨㠮（ㄅㄤ ㄆㄥ），㠮字彙普蒙切撲平聲，，字彙、㠮、虛脹也、按、今果實中有形似石蓮、其中虛脹若膨肚者、俗呼為膨㠮、

樣（ㄧㄤˇ），，，石頭記第四十二回、這一箇口袋裡、是園子裡樣的果子、按、果實在𣗳上、遲摘下、或留作種子用、皆曰樣、

### 鳥類，

白𪅃（ㄅㄜ^ ㄆㄧㄠ），𪅃玉篇匹沼切音縹，，玉篇、𪅃、鳥變也、按、古謂之白鷺、今俗變其名為白𪅃、

鶄𪅂（ㄑㄧㄥ ㄗㄤ），唐韻音青章，，韓愈城南聫句、浮迹侶鷗鶄、盖水鳥也、按、俗謂水鳥形似鶴、體毛青蒼色者、曰鶄𪅂、

老鴉啞（ㄌㄠ ㄛ ㄚ），啞集韻衣駕切音亞，啞讀矮去聲，淮南子原道訓、烏之啞啞、按、俗亦謂烏鴉之聲、曰老鴉啞、

八閵（ㄅㄜ ㄌㄥ），閵廣韻良刃切音吝，閵讀若靈，説文、閵、雊𨿜而黄、按、鳥中有形似八哥而其眉黄善鳴者、俗呼為百靈、當作八閵、盖閵形類八哥、善鳴亦似之也、此鳥、余於南京百鳥店中親見之、

水䲹（ㄒㄩ ㄐ），䲹集韻貧悲切音邳，䲹讀若雞，玉篇、鸍鳥似鴨而小、背上有文、俗呼水䲹、一名沉鳧、鸍音施、按、吾邑鑑洋湖中有之、似鳧而善沉水、俗呼為水雞、雞當作䲹、

鸁（ㄌㄨ），廣韻落戈切音螺，，爾雅釋鳥、鷉須鸁、鷉音梯、陳藏器曰、似鳧而小、足連尾、不能陸行、常在水中、按、吾邑鑑洋湖中有之、俗呼為水葫蘆、盖須音近水、鸁則為葫蘆二字之合音也、

𪁕鳥斑（ㄨ ㄉㄧㄠ ㄅㄢ），𪁕集韻烏酷切音沃，，集韻、𪁕、水鳥、按、此鳥生河沼間、自呼其名曰𪁕、徧體有斑點、俗因謂人面多斑點者、曰𪁕鳥斑、

小雞雛雛（ㄒㄧㄠ ㄐ ㄗㄨ ㄗㄨ），雛集韻崇芻切音䅳，雛讀宗蘇切音租，説文、雛、雞子也、段注、鷄之小者也、按、風俗通謂雞本朱氏翁所化、故呼雞曰朱朱、其説係神話、怪誕不經、不可為訓、今俗呼小雞曰租租、音近雛雛、而與朱朱反逺、且名實相符、亦以呼雛雛為是、

𠮐𠮐聲（  ㄒㄧㄥ），𠮐唐韻側律切音𠭴，𠮐讀若誶，廣韻、𠮐、雞兒出殻聲、按、雞兒在殻中、以嘴啄殻而出、俗謂其啄殻聲曰𠮐𠮐聲、因亦謂雞啄食曰𠮐、又俗謂雄雞頭𠮐𠮐動、常以比少年人之好出鋒頭者、

雞蛋𪏙（ㄐ ㄉㄢ ㄨㄤ），𪏙集韻胡光切音黄，，集韻、𪏙、卵中黄也、按、今俗謂卵中黄、曰黄、以與卵中白對稱也、亦通、

溏心雞蛋（ㄉㄤ ㄒㄧㄥ ㄐ ㄉㄢ），溏唐韻徒郎切音唐，，博雅、滒溏、淖也、滒音哥、訓多汁、按、俗謂雞蛋煮半熟、中心多汁者、曰溏心雞蛋、又謂腹㵼糞多汁、曰溏薄、

鴨㖐㖐（ㄧㄝ^ ㄌㄩ ㄌㄩ），㖐篇海羊委切音唯，㖐讀若閭，篇海、㖐、呼鴨也、按、今俗呼鴨曰鴨㖐㖐、

鴨𠸝螺螄（ㄧㄝ^ ㄙㄜ^ ㄌㄨ ㄙ），𠸝廣韻所甲切音翣，𠸝讀坐甲切，玉篇、𠸝喋、鴨食也、按、俗謂鴨食螺蛳曰𠸝螺蛳、

𦏺（ㄍㄨㄥ），廣韻古送切音貢，，説文新附字、𦏺、飛聲、按、俗謂聳身高躍及逺、如鳥之奮翼一飛躍而到逺處、亦曰𦏺、

翪（ㄗㄨㄥ），集韻作弄切音糉，，玉篇、翪、竦翅飛也、爾雅釋鳥、鵲鵙醜、其飛也翪、疏云、不能翺翔逺飛、但竦翅上下而已、按、俗謂瓦雀之飛一上一下曰翪、

翹（ㄑㄧㄠ），翹廣韻巨要切，讀超去聲，廣韻、翹、尾起也、類篇、翹翹、高貌、按、俗謂鳥尾高起、曰翹起、

拚飛（ㄅㄨㄝˇ ㄈㄧ），拚集韻皮變切音卞，拚讀若叛，詩周頌、肇允彼桃蟲、拚飛惟鳥、箋、拚飛、翻飛也、按、俗謂鳥自下而上、𥂟旋飛起、曰拚飛、

翼髈𦐺（ㄧㄝ^ ㄅㄤ ㄙㄠ），𦐺廣韻相邀切音宵，𦐺讀若梢，廣韻、𦐺、鳥毛羽也、按、俗謂鳥翼毛羽初生、曰翼髈𦐺、

氄毛（ㄕㄨㄥ ㄇㄠ），氄唐韻而隴切音冗，氄讀若絨，書堯典、鳥獸氄毛、孔傳、鳥獸皆生耎毳細毛以自温焉、按、俗亦謂鳥獸身上耎毳之細毛、曰氄毛、如鋪於被褥衣枕内之水鴨氄是也、

毿毛（ㄘㄢ ㄇㄠ），毿玉篇先含切音鬖，毿讀若粲，玉篇、毿、毛長貌、詩陳風、值其鷺羽、疏、白鷺頭上有毛十數枚、長尺餘、毿毿然與眾毛異、按、俗謂鳥毛之翹然特出於眾毛之外者、曰毿毛、謂人有翹然特出之材能、立異於眾人之外者、曰出毿、

毻毛（ㄊㄝ ㄇㄠ），毻集韻吐外切音蜕，，博雅、毻、解也、謂鳥獸解毛羽也、庾信老子廟應詔詩、毻毛新鵲小、按、俗亦謂鳥獸毛羽解脱曰毻毛、

鎩翮（ㄙㄝ^ ㄍㄧㄝ^），廣韻鎩音殺又殺去聲翮音覈，翮讀若甲，左思蜀都賦、鳥鎩翮、註、鎩、殘也、按、俗謂與人相鬥而被打、曰打鎩翮、被打則鬥輸矣、故又曰輸鎩翮、盖以鳥之鎩羽為喻也、

孵（ㄅㄨˇ），集韻芳遇切音赴，讀若捕，集韻、孵化也、按、俗謂雞伏卵曰孵、

肫（ㄉㄣ），廣韻章倫切音諄，，廣韻、肫、鳥藏也、按、俗亦謂鳥藏曰肫、如云雁鵞肫、雞肫、鴨肫是也、

隹（ㄐㄩ），廣韻職追切音錐，，説文、隹、鳥之短尾總名也、按、俗謂秃筆曰筆隹、謂狐裘毛短者曰狐狸隹、皆取短尾曰隹之義、

搏（ㄍㄨㄚ^），唐韻補各切音博，讀若虢，禮儒行、鷙蟲攫搏、疏、以脚取之謂之攫、以翼擊之謂之搏、按、俗謂鳥翼奮擊曰搏、

### 獸類，

㹙子（），㹙集韻烏猛切音䁝，㹙讀樁上聲，集韻、㹙、犢也、吳人呼犢曰㹙、按、今俗呼犢為㹙子、

驐牛（ㄉㄥ ㄋㄧㄡ），驐廣韻都昆切音敦，，字林、驐、去畜勢也、按、俗亦謂去畜勢曰驐、有驐牛好叫弗叫、嫁娜好笑弗笑之語、

牛下來（ㄋㄧㄡ ㄜ ㄌㄠ），，下來讀若賀牢，，詩王風、日之夕矣、牛羊下來、按、下來者、上去之反、不上去、則囬身轉來也、今農人耕田、牛行至田盡處、則叱牛不可上去、囬身轉來呼曰賀牢、盖即下來二字、下賀、來牢、双聲字也、

牛犂杪（ㄋㄧㄡ ㄌㄧ ㄒㄧㄠ），杪唐韻亡沼切音藐，杪讀若小，揚子方言、杪、小也、木細枝謂之杪、按、農人犂田時、持竹木之細枝以驅牛、謂之牛犂杪、

牛鼻桊（ㄋㄧㄡ ㄅㄧ^ ㄍㄩㄥ），桊唐韻拘倦切音眷，桊讀居頓切君去聲，説文、桊、牛鼻上環、廣韻、牛拘也、按、俗謂牛鼻上之䋲環、所以拘束牛者、曰牛鼻頭桊、

牛楅棍（ㄋㄧㄡ ㄅㄧ ㄍㄨㄥ），楅集韻筆力切音逼，，説文、楅、以木有所逼束也、詩魯頌、夏而逼衡、徐鉉註、逼衡以防牛觸人、故以一木横於角端也、按、俗謂之牛楅棍、

牛角𧢻人（ㄋㄧㄡ ㄍㄜ^ ㄘㄠ ㄬㄥ），𧢻玉篇古文觸字，𧢻讀操去聲，淮南子齊俗訓、獸窮則𧢻、按、牛當窮迫時、嘗以角傷人、俗謂之𧢻、

草馬（ㄘㄠˊ ㄇㄡˊ），，，三國志魏杜𤳀傳、漸課民畜牸牛草馬、按、俗謂雌馬曰草馬、亦作騲、

馬脚踶（ㄇㄡˊ ㄐㄧㄚ^ ㄉㄧˊ），踶集韻音題，踶讀談避二音，莊子馬蹄篇、怒則分背相踶、按、俗謂馬怒用脚向後踢曰打脚踶、讀若談、又説文、縮字下段注云、凡足掌迫地不遽起者、曰踶、今俗謂以足蹋物、足掌迫地不遽起而蹂之曰踶、讀若避、

馬龓頭（ㄇㄡˊ ㄌㄨㄥ ㄊㄧㄡ），龓唐韻盧紅切音籠，龓頭讀若籠兜，玉篇、龓、馬龓頭也、按、俗謂絡馬頭全部之具曰馬籠兜、應作馬龓頭、

䮢䮢𩣯𩣯（ㄊㄧ^ ㄊㄧ^ ㄉㄜ^ ㄉㄜ^），集韻音蝶沓，，玉篇、䮢䮢、驟也、𩣯𩣯、馬行貌、按、俗謂馬行驟疾、曰䮢䮢𩣯𩣯、

膘（ㄅㄧㄠ），廣韻敷治(註：應為沼)切音縹，讀若標，説文、膘、牛脅後髀前合革肉也、段注、今俗謂牲肥者曰膘壯、音如標、徐鉉曰、今謂馬肥為膘肥、按、俗亦謂馬肥曰膘、馬瘦曰跌膘、

矮趽狗（ㄚ ㄅㄥ ㄐㄧㄡˊ），趽集韻蒲庚切音彭，趽讀若繃，説文、趽、曲脛馬也、長箋云、今亦謂曲脛小犬曰矮趽狗、按、俗亦呼曲脛小犬曰矮趽狗、又鴨亦曲脛而行、故俗呼鴨為鴨脚趽、因而人患曲脛之病、行動遲緩者、亦呼為鴨脚趽、

𤟟𤟟聲（ㄥ ㄥ ㄒㄧㄥ），𤟟廣韻乙咸切音淊，𤟟讀若吳，説文、𤟟、竇中犬聲、按、犬在竇中不能𤼵大聲、只作𤟟𤟟聲而已、

狧狧聲（ㄉㄝ^ ㄉㄝ^ ㄒㄧㄥ），狧廣韻吐盍切音榻，狧讀若答，説文、狧、犬食也、段注、犬食主舌、狧讀若答、按俗謂犬食時、其舌嘗作狧狧聲、

𤢐𤝷（ㄧㄥ ㄤ），集韻𤢐音胦𤝷音降，𤢐𤝷讀若英杭，集韻、𤢐𤝷、犬不服牽也、按、俗謂犬不服牽時之呌號聲、曰𤢐𤝷、

𠹃（ㄤ），集韻於浪切音盎，，集韻、𠹃、聲也、按、俗謂犬負痛聲曰𠹃、

猥猥（ㄨㄟˊ ㄨㄟˊ），唐韻烏賄切音腲，讀若宛，説文、猥、犬吠聲、按、俗謂犬吠聲曰猥猥、

㹽（ㄗㄢ），唐韻初版切音𪘪，讀若盞，説文、㹽、犬齧也、按、俗謂犬立而齧人、曰㹽、

攫（ㄨㄝ^），唐韻居縛切音矍，讀於括切音近挖，增韻、攫、撲取也、淮南子、鳥窮則搏、獸窮則攫、禮儒行、鷙蟲攫搏、疏、以脚取之曰攫、按、俗謂狗脚爪傷人曰攫、

狗舓（ㄐㄧㄡˊ ㄊㄧㄝˊ），舓唐韻神旨切音士，舓讀奇上聲，説文、舓、以舌取食也、今作䑛、按、今俗譏人以舌取食物比之為狗舓、又過於親暱、俗謂之呼頭舓面、

狗竇洞（ㄐㄧㄡˊ ㄉㄧㄡˇ ㄉㄨㄥ），竇廣韻田侯(註：應為候)切音豆，，説文、竇、空也、前漢書東方朔傳、夫口無毛者、狗竇也、按、俗謂狗出入之洞、曰狗竇洞、

㖅（ㄑㄩˊ），集韻春遇切音戍，，集韻、㖅、使犬聲、按、今俗使犬向前逐人物、曰㖅㖅、

豵豬（ㄘㄨㄥ ㄗ），豵廣韻子紅切音葼，豵讀若冲，説文、豵、生六月豚、小爾雅、豕之小者謂之豵、按、俗亦謂豕之小者曰豵豬、

䝍豬（ㄎㄩㄥ ㄗ），䝍廣韻居運切音捃，䝍讀窘平聲，廣韻、䝍、小野豕名、按、今園圃間嘗有小野豬偷食瓜果、俗呼為䝍豬、

豤（ㄎㄥ），唐韻康很切音懇，讀懇平聲，説文、豤、豕齧也、按、俗謂狗齧硬骨、豬齧𣗳根皆曰豤、

豧（ㄆㄨ），廣韻普胡切音鋪，，説文、豧、豕息也、按、俗謂豬呼吸聲曰豧豧聲、又謂蝮蛇逐人時所𤼵生之氣息曰打豧、

𠿛𠿛（ㄋㄡ ㄋㄡ），集韻籠五切音魯，讀儺去聲，集韻、𠿛𠿛、吳俗呼豬聲、按、俗呼豬聲曰𠿛𠿛、又與小兒言、稱豬肉曰𠿛𠿛肉、

棧豬（ㄗㄝˊ ㄗ），棧集韻阻限切音琖，，清異錄、玉尖麫、須用消熊棧鹿為内餡、盖以倍料精養者為棧、水浒傳第二十四回、鄆哥道、你説沒麥稃、怎地棧得肥䐛䐛地、按、俗謂以穅秕麥稃飼豬使肥、曰棧豬、䐛、即㿴字、擔入聲、

𩞤𩞤聲（ㄉㄣ ㄉㄣ ㄒㄧㄥ），𩞤集韻都昆切音敦，𩞤讀屯上聲，集韻、𩞤、貪食也、音韻正訛、餧豬曰𩞤、按、豬貪食之聲、俗謂之𩞤𩞤聲、

䪰䪰聲（ㄧ ㄧ ㄒㄧㄥ），䪰篇海音依，，篇海、䪰、痛聲、按、俗謂豬臨殺時呼痛聲曰䪰䪰聲、

豬𤯡（ㄗ ㄙㄥ），𤯡集韻所敬切生去聲，，集韻、𤯡、刺也、按、屠人吹豬時刺入豬脚之鐵棒、俗呼為豬𤯡、又凡以言刺激人使事情擴大、亦曰𤯡、

豬腦𦞤（ㄗ ㄋㄠ ㄙ），𦞤廣韻息利切音四，，廣韻、𦞤、腦盖也、按、俗謂豬腦膸曰豬腦𦞤、

豬胰（ㄗ），胰集韻延知切音夷，，集韻、胰、夾脊肉、按、俗謂豬夾脊中有一條赤肉、曰豬胰、

夾胂肉（ㄍㄧㄝ^ ㄒㄧㄥ ㄋㄨㄜ），胂廣韻丑人切音伸(註：廣韻丑人切音縝失人切音伸二音、此處錯誤可能來自康熙字典)，，説文、胂、夾脊肉也、按、俗謂豬夾脊肉曰夾胂肉、

長脟短脟（ㄔㄤ ㄌㄢ^ ㄉㄨㄟ ㄌㄢ^），脟集韻盧活切音㭩，，説文、脟、脅肉也、按、俗謂豬之脅肉曰脟、有長脟短脟之分、今俗作肋、肋、脅骨也、非脅肉、

蹄肘（ㄉㄧˊ ㄐㄧㄡ），肘唐韻陟栁切音帚，，説文、肘、臂節也、按、俗謂豬脚蹄上之一段肉、曰蹄肘、

豬蹄髁（ㄗ ㄉㄧ ㄎㄨ），髁集韻苦禾切音科，，説文、髁、髀骨也、段注、猶言股骨也、按、俗謂豬之股骨、曰豬蹄髁、

後䐁（ㄧㄡ ㄉㄣ），䐁廣韻丁木切音豰，䐁讀若篤，廣韻、䐁、尾下竅也、俗作𡰪、按、俗謂豬之臀部、當尾下有竅處之肉曰後䐁、或曰臀豐、又字彙作㞘、

豱豬頭（ㄨㄙ ㄗ ㄊㄧㄡˊ），豱集韻烏昆切音温，，通俗編、引爾雅註、謂俗以物不稱意曰豱豬頭、按、俗謂人出貴價買賤物者曰做豬、又曰做豱豬、又曰做豬頭三、盖豱豬短頭、皮理腠蹙、人之不能昂頭説話局蹙自安、受人欺紿者似之、故以為喻、俗誤作瘟豬、

羊羖（ㄧㄤ ㄍㄨˊ），羖廣韻公户切音古，，詩小雅賓筵、俾出童羖、箋云、無角之羖羊、按、俗謂小羊尚未出角者、曰羊羖頭、

羋（ㄇㄟ），廣韻綿婢切音弭，讀買去聲，説文、羋、羊鳴也、象氣上出、與牟同意、按、俗亦謂羊鳴曰羋、又集韻、嘪嘪、亦羊鳴、

三脚貓（ㄙㄢ ㄐㄧㄚ^ ㄇㄠ），，，七修類稿、嘉靖間、南京神樂觀有三脚貓一頭、極善捕鼠、而走不成步、按、今俗謂人雖無學問、而頗有小本領者、稱之為三脚貓、

貓兒戾（ㄇㄠ ㄦ ㄌㄝ），戾廣韻力計切(註：廣韻為郎計切)音捩，戾讀若類，説文、戾、曲也、犬出户下、身曲戾也、按、俗謂犬曲身翻轉、曰戾轉、又貓倒地曲身翻轉曰貓兒戾、推之人跌倒、亦曰戾倒、

𠹑（ㄋㄧㄠ），集韻倪弔切音顤，，玉篇、𠹑、叫也、按、俗謂貓叫聲、曰𠹑、

毚兔（ㄙㄢ ㄊㄨ），毚廣韻士咸切音讒，，倉頡解詁、毚、大兔也、詩小雅、躍躍毚兔、遇犬獲之、按、俗謂人善良者、屈服於暴徒之下、嘗比為毚兔、又貓亦馴善、故謂貓曰貓毚、

窸窣（ㄒㄧ^ ㄙㄝ^），唐韻音𢘻猝，窣讀若殺，杜甫詩、河梁幸未坼、枝𣛟聲窸窣、言聲不安也、説文、窣、從穴出也、按、俗謂鼠不安於穴、嘗作窸窣聲、

嗘嗘聲（ㄐ ㄐ ㄒㄧㄥ），嗘集韻堅奚切音雞，，集韻、嗘嗘、聲也、按、俗謂鼠叫聲、曰嗘嗘聲、又鼠叫聲曰𭋲(註：應為㘍、下同)𭋲聲、廣韻、𭋲、鼠聲也、音塈(註：應為堲)、俗讀若即、

嘊呣（ㄫㄚ ㄇ），嘊集韻音厓呣音姆，，集韻、嘊、犬欲齧也、按、狗欲齧人、嘗作嘊嘊聲、又小兒戲作老虎齧人之狀、嘗張開大口、曰嘊呣、

㗙（ㄘㄩ），集韻窗俞切音芻，，集韻、㗙、叱聲、按、今俗叱雞狗聲曰㗙、又曰吒㗙、叱(註：應為吒)、唐韻陟嫁切、俗音敵嫁切、説文、叱怒也、

𠿗（ㄙㄨㄝ^），集韻色櫛切音瑟，，集韻、𠿗、叱聲、今俗叱雞狗亦作𠿗聲、又俗賭博拔骨牌時、一方呼天呌地、一方叱之、曰𠿗𠿗、

犼（ㄏㄧㄡ），集韻許后切音吼，，述異記云、東海有獸名犼、每與龍鬥、噴火數丈、龍輒敗、其形類馬、長丈餘、有麟鬣、按、俗嘗於做年糕時、為兒童作有麟鬣之獸、徧身𤼵火焰、形狀似馬非馬者、以為玩具、呼之曰犼、

### 鱗介，

𩺀魚（ㄐㄧ^ ㄥ），𩺀廣韻資昔切音積，，説文、𩺀魚也、段注、今人所常食之魚也、按、即俗所謂鯽魚、説文以鯽為鰂之或體字、故常食之魚名為𩺀、

鯉鱣（ㄌㄧˊ ㄐㄧㄡˊ），鱣唐韻張連切音邅，鱣讀若周，説文、鱣、鯉也、段注、鯉下云、周頌有鱣有鮪、鄭箋云、鱣、大鯉也、古人云、鱣鮪出鞏穴、渡龍門為龍、俗語云鯉魚跳龍門、按、今俗亦有鯉鱣化龍之語、

鱖魚（ㄍㄩ ㄥ），鱖唐韻居衞切音劌，鱖讀若桂，説文、鱖魚也、本草、鱖魚背有黑點、昔仙人劉憑嘗食石桂魚、今此魚猶有桂名、恐是此也、按、今俗呼為桂花魚、桂鱖音甚近、故鱖誤為桂耳、

浮䱁（ㄈㄨ ㄠˊ），䱁字彙祈姚切音喬，䱁讀若豪，荀子榮辱篇、鯈䱁者、浮陽之魚也、註、魚好浮水上就陽也、按、俗呼為浮䱁、

鮒白（ㄈㄨ ㄅㄤ^），鮒唐韻符遇切音附，，説文、鮒魚也、段注、鄭注、易曰、鮒魚微小、按、今河中有小魚、色白而狹長者、俗呼為鮒白、

牛刺䱂（ㄋㄧㄡ ㄘ ㄠ），䱂廣韻於堯切音幺，䱂讀挨𠮴二音，正字通、䱂為鮒属、生溪澗中、狀似吹沙魚而短、濶口、大頭、歧尾、色黄黑有斑、背脊上鬐刺螫人、按、俗呼為牛刺䱂、以其脊鬐如牛之有角也、

泥魫（ㄋㄧ ㄙㄣˊ），魫廣韻式任切音沈，魫讀若笋，廣韻、魫、魚子也、按、今河中有小魚兒、長不盈寸、群遊水埠、見人輒混入泥中者、俗呼為泥魫、

䱱魚（ㄉㄧˇ ㄥ），䱱廣韻杜奚切音題，，廣韻、䱱魚、黑色、按、今海中有黑魚、成群遊行、漁者遇之、一網可得數千頭、然不易得、嘗隨其遊處逐捕之、俗謂之𧽻䱱、

鰞鰦（ㄨ ㄗ），廣韻音烏茲，讀若烏椎，六書故、今鹹淡水中、有魚長不滿尺、搏身椎首而肥、俗謂之鰦、袁枚瞻園觀藏鉤之戲歌、睽睽萬目躍鰞鰦、按、今鹹淡水中、有狀似鰦魚而小、椎首突目黑身之魚、俗呼為鰞鰦、

白鰷（ㄅㄜ^ ㄉㄚˊ），鰷廣韻徒聊切音迢，鰷讀大平聲，正字通、鰷狭而長、若條然、按、今海魚中有形同帶魚而極小、色白、狭長如條者、俗呼為白鰷、

𩹴魚（ㄏㄢ ㄥ），𩹴廣韻户韽切音陷，，廣韻、𩹴、魚名、按、今海中有小魚、名曰𩹴魚、俗嘗𤅸之以下飯、

𩸊魚（ㄇㄧㄝˇ ㄥ），𩸊正字通同鮊音綿，，石鼓文、又𩺹又𩸊、釋音、鄭氏作鮊、音白、潘云、今按叶韻音綿、按、俗呼小白魚體柔如綿者、曰𩸊魚、

鰇魚（ㄧㄡˇ ㄥ），鰇廣韻耳由切音柔，鰇讀若由，正字通、鰇、似烏鰂無骨、生海中、越人重之、按、俗呼形似烏鰂無骨、可為酒食用者、曰鰇魚、

鰈舌皮（ㄊㄝ^ ㄒㄧ^ ㄅㄧ），鰈唐韻吐盍切音榻，，説文、鰈、比目魚也、異物志、一名箬葉魚、按、俗以其形似舌、呼為鰈舌皮、又似竹箬、呼為箬魚皮、

鱴刀（ㄇㄠ ㄉㄠ），鱴廣韻莫結切音蔑，鱴讀若毛，爾雅釋魚、鮤、鱴刀、註、今之鮆魚也、按、俗謂形似鮆𩵖魚、身狭長如刀、細骨如毛者、曰毛刀、即鱴刀、

頵頭魚（ㄗㄨㄣ ㄊㄧㄡ ㄥ），頵廣韻君筠切音麏，頵讀若蹲，説文頭頵頵大也、按、今海魚中有形似䱕鮦而小頭特别大者曰頵頭魚、俗有隔壁老痀、賒去頵頭之語、

紅頭鮶（ㄥ ㄊㄧㄡ ㄗㄨㄣ），鮶廣韻舉云切音君，，廣韻、水鮶、蟲名、似魚、按、海中有形似彈澌而色紅者、俗呼為紅頭鮶、

蝦𧐈（ㄏㄡ ㄗㄠˊ），𧐈集韻作木切音鏃，又讀鏃平聲，類篇、𧐈、蝦蟲頭上距也、按、蝦頭上距、俗呼為蝦葱、葱當作𧐈、讀鏃平聲、又按嘉定赤城志、土產門、魚之属、𲀆、註云、一名老婆牙、生於岩或簄竹上、惟字典無𲀆字、疑即是𧐈、讀若鏃、

魚𦟜（ㄥ ㄗㄚ^），𦟜廣韻測(註：應為側)革切音責，，廣韻、𦟜子、魚子脯也、出新字林、俗作鰿、誤、按、俗謂魚子曰魚𦟜、可作脯、以鯔魚之𦟜為最佳、

魚鰾（ㄥ ㄅㄧㄠˊ），鰾廣韻符少切音摽，，廣韻、魚鰾可作膠、類篇、魚胞也、按、俗謂魚胞肚、曰魚鰾、惟黄☐(註：疑鰵字)之鰾最佳、可作膠、

魚薧（ㄥ ㄎㄠ），薧廣韻苦浩切音考，薧讀考去聲，廣韻、薧、乾魚也、按、今俗亦謂乾魚曰薧、俗誤冩作{⿱考魚}、字典無{⿱考魚}字、

魚漤（ㄥ ㄌㄢˊ），漤集韻盧感切音壈，漤讀若嬾，集韻、漤、鹽漬果也、一日汁也、按、俗謂以鹽漬魚、曰魚漤、即𤅸鰳魚是也、又六書故、黕者、汗黑透漤也、按、即俗所云衣裳漤汗、生汗斑是也、又以物置汁液中、吸收水分、曰漤、

䱒（ㄧㄝ），廣韻於業切音邑(註：廣韻䱒邑不同音)，讀邑平聲，前漢書貨殖傳、鮿鮑千鈞、師古注、鮑、今之䱒魚也、釋名、鮑、腐也、按、俗謂臭腐之魚曰䱒、此指腐魚言、至於物不鮮則曰蔫、

鮏臭（ㄒㄧㄥ ㄑㄧㄡ），鮏廣韻桑經切音星，，説文、鮏、魚臭也、段注、俗作鯹、魚氣也、按、俗謂之魚鮏臭、又祭品謂魚曰鮏氣、

癩頭黿頂黑缸（ㄌㄚˇ ㄊㄧㄡ ㄋㄩㄝ ㄉㄧㄥ ㄏ ㄍㄤ），，黑缸讀若瞎䇨，雅俗稽言、金陵沿江岸善壊、或言豬婆龍為祟、因豬同國姓、遂託名曰黿、上命捕之、適釣得黿、用沙缸罩出之、諺云豬婆龍為殃、癩頭黿頂缸、吳中謂代人受過曰頂缸、按、俗謂代人受過、曰癩頭黿頂黑缸、

### 蟲類，

桑𦡃（ㄙㄤ ㄧㄚ），𦡃五音集韻乃邪切音爺，𦡃讀也平聲，五音集韻、𦡃、鳴物叫聒聲、按、俗謂人高聲大叫曰𦡃、謂蟬在桑𣗳上叫聒曰桑𦡃、

蛷（ㄐㄧㄡ），唐韻巨鳩切音仇，讀如鳩，説文、作𧒔、多足蟲也、周禮赤犮氏、凡隙屋、除其狸蟲、鄭注、狸蟲、䗪肌蛷之属、䗪音柘、韓愈詩、蜿垣亂蛷蛆、按、凡多足之蟲、俗總名之曰蛷、隙屋頽垣、𤼵生雖多、尤不若菜圃之蛷為害更甚、

蝗蟲（ㄨㄤ ㄓㄨㄥ），蝗廣韻户盲切音横，蝗讀横平去二音，演春秋繁露云、徽州稻苦蟲害、俗呼蝗蟲、讀若横、陸放翁杜門詩、燒灰除菜蝗、自註云、蝗讀若横去聲、按、今俗亦謂稻菜之害蟲、曰蝗蟲、

𧌒（ㄨㄚ^），唐韻雨逼切音域，讀域濩二音，左傳莊十八年、秋有𧌒、為災也、注、服虔云、徧體濩濩或或、故為災、何休曰、其毒害傷人形體不可見、故詩曰為鬼為𧌒、按、今園田蔬果、嘗有焦枯不實、若被鬼耗者然、俗呼為𧌒、

白蝤（ㄅㄜ^ ㄧㄨˇ），蝤唐韻自秋切音遒，，詩衛風、碩人、領如蝤蠐、註、蝤蠐、蝎蟲也、疏、以在木中白而長、故以比領、按、俗謂白色之幼蟲能害園蔬果𣗳者、曰白蝤、

米蛘（ㄇㄧ ㄧㄤˇ），蛘唐韻與章切音羊，，唐韻、蛘、蟲名、按、今米粉中嘗生甲蟲、有脚能行、俗呼為米蛘、

蜭蟲（ㄏㄢˇ ㄓㄨㄥ），蜭唐韻胡感切音頷，蜭讀若鹹，爾雅釋蟲、蜭、毛蠹、按、凡食物久藏則生毛蟲、俗呼為蜭蟲、

蠶䖢（ㄙㄢ ㄇㄧㄠ），䖢集韻彌遥切音篻，䖢讀若苗，玉篇、䖢、蠶初生也、按、俗謂蠶初生、曰蠶苗、苗當作䖢、
蚴

蠁（ㄒㄧㄤˊ），唐韻許兩切音響，，説文、蠁、知聲蟲也、按、今俗謂青色飛蟲、喜集燈光下者曰蠁、

蚊蜹（ㄇㄣ ㄧ），唐韻音文芮，讀若門意，説文、蚊、齧人飛蟲也、蜹、秦晋謂之蜹、楚人謂之蚊、按、俗謂齧人飛蟲、大者曰蚊、小者曰蚊蜹、

蠛蠓（ㄇㄧ^ ㄇㄥ），唐韻音蔑蒙，，玉篇、蠛蠓、小飛蟲、揚雄甘泉賦、浮蠛蠓而撇天、註、撇天猶拂天也、按、此小蟲喜於夏日傍晚、結隊群飛於拉颯堆上者是也、俗亦謂人多曰蠛蠓、

蠀螬（ㄗ ㄗㄠ），唐韻音趑曹，讀若滋糟，造化權輿、蠀螬背行、故俗謂之蠀螬、説文長箋、螬猶官曹、言多也、按、俗謂人多意雜、相背而行、吵鬧不休者、嘗比之為蠀螬、重言之曰蠀蠀螬螬、

蛷䗏（ㄑㄧㄨ ㄒㄧㄨ），唐韻音仇搜，䗏讀若休，玉篇、蛷䗏、蟲名、按、俗謂大蜘蛛為蛷䗏、有毒、

螺螄厴（ㄌㄨ ㄙ ㄧㄝˊ），厴廣韻於琰切音黶，，廣韻、厴、蟹腹下厴也、按、蟹腹下之甲、原呼為厴、今稱圓臍尖臍、俗亦謂螺螄口之甲曰螺螄厴、

虒蝓螺（ㄊㄧㄝ ㄧㄨ ㄌㄨ），虒蝓類篇音題猶，虒蝓讀若田游，説文、虒蝓也、段注、虒蝓生牆壁間濕處、無殻、有兩角、無足、延行路上、俗呼延遊、按、今俗呼為田游螺、田游當作虒蝓、田虒双聲、游蝓同音字也、

癩𪓿蝦蟆（ㄌㄚ ㄘ ㄏㄨ ㄇㄡ），𪓿唐韻式支切音施，𪓿讀若雌，説文、𪓰𪓿、詹諸也、通俗編、俚俗呼癩蝦蟆、猶曰癩𪓿、按、今俗亦呼為癩𪓿蝦蟆、

毛蛓䖧（ㄇㄠ ㄘ ㄌㄜ^），唐韻蛓音刺䖧音捺，，説文、蛓、毛蟲也、段注、今俗云刺毛者是也、食木葉、體有稜角、有毛、采色、毛能螫人、按、俗呼為毛蛓䖧、其毛有毒、螫人則作焦䖧䖧痛、故名、

薶頭蝮（ㄌㄧ ㄊㄧㄡ ㄆㄜ^），集韻薶音釐蝮音覆，蝮讀如撲，埤雅、蚦蛇行地、常俯其首、俗呼薶頭蛇、按、今俗呼為薶頭蝮、

蛇虺（ㄙㄜˇ ㄏㄧㄡ），虺唐韻許偉切音卉，虺讀若鱟魚之鱟，廣韻、蛇虺也、爾雅釋魚、蝮虺博三寸、首大如臂、按、盖即薶頭蝮也、俗嘗連呼蛇虺、為毒蛇之總稱、

䖹（ㄧㄤ），唐韻余兩切音養，，説文、騷䖹也、段注、騷䖹者、騷動於皮膚間也、釋元應云、禮記、䖹不敢搔、盖古本作䖹、俗多用痒癢字、非也、䖹從蟲者、往往有蟲潛於膜也、按、水疥瘡等、有蟲潛膜間騷動、當作䖹、若蚤蝨噆膚、或嬉戲捉胳致癢、非由蟲潛膜騷動者、當作癢、

坌（ㄈㄥˇ），廣韻蒲悶切音𣴞，讀文去聲，廣韻、坌、聚也、新唐書儒學傳、坌集京師、按、俗謂蟲類聚集成堆曰坌、如食物不可使蒼蝇螞蟻坌徧是也、

蜒（ㄧㄝˊ），唐韻以然切音延，，楚辭大招、蝮蛇蜒只、按、俗亦謂蛇行曰蜒、

蚴蟉（ㄧㄨ ㄌㄨ），唐韻音黝鏐，蟉讀鏐上聲，司馬相如上林賦、青龍蚴蟉於東廂、蚴蟉、行動貌、按、俗謂蛇行忽左忽右曰蚴蚴動、忽屈忽伸曰蟉、

𧕲（ㄗㄨㄣ），唐韻子兖切音臇，讀盾平聲，説文、𧕲、蟲食也、段注、𧕲之言吮也、若人之吮物也、按、俗謂蒼蝇吮人皮膚膿血或食物曰𧕲、

丁（ㄉㄧㄥ），，，六書正譌、丁、蠆尾也、象形、按、俗謂蜂尾螫人曰叮者、非、當作丁、蜂毒在尾、不在口也、

螫（ㄘㄨㄜ^），唐韻施隻切音釋，讀楚各切音若觸，説文、螫、蟲行毒也、史記魏其傳、註、毒蟲怒必螫人、螫、火各反、按、俗謂蜂行毒曰蜂刺螫人、

焦䖧䖧（ㄐㄧㄠ ㄌㄜ^ ㄌㄜ^），䖧唐韻奴曷切音捺，，唐韻、䖧、𧍷螫也、博雅、痛也、按、俗謂蜂蠆螫傷作痛、曰焦䖧䖧的痛、

蝎蝎螫螫（ㄑㄧ^ ㄑㄧ^ ㄘㄨㄜ^ ㄘㄨㄜ^），唐韻音褐釋，讀若揭觸，石頭記第五十二回、晴雯道、不用你蝎蝎螫螫的、按、俗謂惡語傷人、如蝎之螫人、曰蝎蝎螫螫、

### 雜物，

帽盌纈（ㄇㄠ ㄨㄟ ㄗㄨㄣ），纈集韻胡結切音擷，纈讀若卒，説文、纈、結也、玉篇、綵纈也、按、今男子小帽頂上、綴有結絲如球形者、俗呼為帽盌纈、有紅藍黑白諸色、

巧果（ㄎㄠˊ ㄍㄨˊ），，，北京歲華記、七夕、宫中最重、市上賣巧果、按、北方人用玻璃粉製成桃李等果子形、極工巧、名曰巧果、嘗置雕𥂟中以供玩具、今俗玩弄人形容可笑者、呼為巧果、且曰坐入紅漆𥂟中更妙、即指此、

蘇頭（ㄙㄨ ㄊㄧㄡ），，，段玉裁注、説文須字下云、凡上林賦之鶡蘇、吳都賦之流蘇、今俗云蘇頭、皆即須字、後人别製鬚字耳、按、俗謂彩絲下垂如鬚者、亦曰蘇頭、

扇繸（ㄒㄧㄝ ㄐㄩˇ），繸廣韻徐醉切音遂，繸讀若墜，爾雅釋器、繸、綬也、註、即佩玉之組、所以連繫瑞玉者、按、今婦女扇柄嘗有繫玉之繸、俗謂之扇繸、

缾櫼（ㄅㄧㄥ ㄐㄧㄥ），櫼集韻咨林切音梫，，説文、櫼、楔也、段注、木工於鑿枘相入處、有不固、則作木札楔入固之、謂之櫼、按、俗謂缾口之木楔曰缾櫼、謂鑿枘處楔入木札固之、曰打倒櫼、

缾楔子（ㄅㄧㄥ ㄙㄜ ㄗ），楔唐韻先結切音屑，楔讀若塞，説文、楔、櫼也、按、俗謂缾櫼曰缾楔、讀若塞者、塞與屑為雙聲字、凡長篇小説開端第一篇、曰楔子、人多不解其故、試以缾楔喻之、則義自明、一部小説、猶一藏物之缾也、必先開其楔、然後可以窺見缾内所藏之物、即小説内容是也、如水滸傳楔子、其結語云、此只是楔子、下文有一部七十回正書、一百四十句題目、有分教、又將題目逐回標出、豈非缾楔一開、所有缾内藏物、然後陸續可以倒出耶、

褙絔（ㄅㄟ ㄅㄜ^），集韻音背百，，玉篇、絔、補也、按、俗嘗將零碎不完整之布、補衲多層而厚禙之、曰褙絔、

輥毬（ㄍㄨㄥˊ ㄑㄧㄨ），輥廣韻古本切音衮，，六書故、輥、轉之速也、陸放翁詩、滿路楊花輥雪毬、按、俗亦有輥雪毬輥獅𤞂球之語、

水筧（ㄒㄩ ㄐㄧㄝ），筧廣韻古典切音繭，，廣韻、筧、以竹通水也、按、今俗破竹為半筒形以通流水、謂之水筧、又曰水筧溜、筧亦作梘、

鷹架（ㄧㄥ ㄍㄛ），，又讀若嚶哥，書儀、挽重物上下、宜用革車或用鷹架、按、今俗起建高屋、嘗豎木為架、安滑車於其上、抽長䋲取木石甎瓦而上者、此即鷹架是也、

火篾燋（ㄏㄨ ㄇㄧ^ ㄐㄧㄠ），燋集韻子肖切音醮，，説文、燋、所以然持火也、段注、燋者、苣為之、苣者、束葦燒也、按、俗謂束篾條燒之、持以夜行者、曰火篾燋、

爆仗爆孛（ㄆㄠ ㄐㄤ ㄆㄠ ㄅㄨ），爆廣韻北敎切音豹，爆又讀若炮孛讀若蒲，説文、爆、灼也、徐鉉注、火裂也、石頭記第四十九回、怪道昨日晚上、燈花爆了又爆、按、今俗引申為凡破裂曰爆、讀若豹、又梦粱錄、十二月有市爆仗及成架煙火之類、又戒庵漫錄載爆孛婁詩云、家家爆穀卜年華、按、今俗所謂爆仗爆孛、皆讀若炮、

箯轎（ㄅㄧㄝˇ ㄐㄧㄠˇ），箯廣韻房連切音便，，史記張耳陳餘傳、上使泄公持節問之、箯輿、注、編竹木為箯、按、俗謂竹製之肩輿、曰箯轎、

篼子（ㄉㄧㄡ ㄗ），篼廣韻當侯切音兜，，正字通、竹輿也、俗謂之篼子、按、俗謂竹小轎曰小篼、

竹䇨（ㄗㄨㄜ ㄍㄨㄝˊ），䇨廣韻古送切音貢，䇨讀若降，南史宋文帝紀及後廢帝紀皆云、乗輦施以竹䇨、按、今擡轎皆用竹䇨、呼為轎䇨者是也、又按儀禮士喪禮、竹杠長三尺、置於宇西階上、鄭注、杠、銘橦也、杠音江、義與竹䇨同、俗冩竹槓、字典無槓字、

竹管（ㄗㄨㄜ ㄍㄨㄥˊ），管廣韻古滿切音筦，讀闗上聲又讀若滚，禮月令、修鍵閉、慎管籥、管者、今之鎖也、按、今俗論鎖、亦以管計、如云一管鎖兩管鎖是也、讀闗上聲、又俗謂竹筒有底者曰竹管、讀若滚、

草蹻（ㄘㄠ ㄐㄚ^），蹻廣韻居勺切音脚，，前漢書卜式傳、布衣草蹻而牧羊、注、蹻、即今草屨也、按、即草鞋、俗嘗與蒲鞋並稱、有蒲鞋草蹻之語、

彯帶（ㄆㄧㄠ ㄉㄚ），彯集韻音飃又音票，，集韻、彯、畫飾也、辞源、旌旗旁飾之長組、謂之彯帶、按、俗謂帷帳等旁飾之長組、曰彯帶、

䋲科（ㄒㄧㄥ ㄎㄨ），，，後漢書東夷傳、馬韓人皆魁頭露紒、註、魁頭、猶科頭、謂以髮縈繞成科結也、按、今俗所云䋲科、稻稈科、活絡科、皆縈繞作結而成者也、

麻綯（ㄇㄛ ㄉㄢˇ），綯廣韻徒刀切音陶，綯讀若談，詩豳風、宵爾索綯、箋、夜作絞索以待時用、按、俗用麻絞成巨索、以扛擡重物者、曰麻綯、

單綆䋲（ㄉㄢ ㄍㄨㄤ ㄒㄧㄥ），綆廣韻古杏切音梗，，説文、綆、汲井綆也、段注、綆者、汲水索也、前漢書枚乗傳、單極之綆、按、猶言單綆䋲、

撥浪鼓（ㄆㄜ^ ㄌㄤ ㄐㄧㄩ），撥浪集韻音鉢閬，撥浪讀若勃龍，石頭記第四十七回、薛蟠頭似撥浪鼓一般、不住的左右亂瞧、按、撥浪鼓者、兩面鞔皮之小鼓、左右擊兩䋲槌、有柄、持柄揺鼓、則槌打鼓、作撥浪撥浪聲、俗謂䋲索一端打結、形似撥浪鼓之䋲槌者、曰撥浪槌、

篰簍（ㄅㄨˊ ㄌㄧㄡˊ），簍集韻郞侯朗口二切，，説文、簍、竹籠也、急就篇註、簍者、疏目之籠、言其孔樓樓然也、按、俗呼疏目之籠曰篰簍、讀郎侯切、又有一種、目細密而糊以厚紙、塗以桐油、可藏油類之籠、曰油簍、讀郎口切、

𥯖（ㄅㄨˊ），廣韻徒故切音度，讀若步，廣雅、𥯖謂之𥸢、𥸢、作組(註：疑為紺)切、綴也、以簪綴物也、按、今竹工先以兩片竹、夾篾器之邊、用簪度過細篾或籐絲、而寸綴之、謂之𥯖、

𥫵（ㄊㄧˊ），廣韻他計切音替，，玉篇、𥫵、車筤也、筤音閬、籃也、按、今賣水果或魚蝦者、有淺而哆口之竹器盖於籃上、俗呼為籃𥫵、

骰子（ㄉㄧㄡ ㄗ），骰廣韻徒侯切(註：廣韻度侯切、集韻徒侯切)音頭，，集韻、骰子、博陸采具、按、今俗賭博亦呼色子為骰子、擲色時往往高聲呼之曰、好骰輥進來、又凡鬥牌謂之開骰、骰又作投、見史記蔡澤傳、又作頭、見北史薛辯傳、

生鐵鈏（ㄙㄣ ㄊㄧ^ ㄧㄥˊ），鈏廣韻余忍切音引，，五音集韻、鐡鈏也、按、俗謂鎔生鐵澆物使固、曰生鐵鈏澆成、

鋬（ㄍㄨㄝˇ），五音集韻普患切音𥜳，讀巨患切音近摜，五音集韻、鋬、器系也、按、俗謂器之上端曲柄、兩頭系連於器者、曰鋬、如茶壺鋬酒壺鋬是也、

𣃾頭（ㄧㄝ ㄊㄧㄡ），𣃾篇海於豔切音厭，，篇海、𣃾、比長短也、按、俗謂兩物並量、比較長短、曰𣃾長短、又託人購物或製器、先以一定長度之䋲線與之、作為標準、曰作𣃾頭、

瑕頭（ㄏㄠˇ ㄊㄧㄡ），瑕唐韻乎加切音遐，瑕讀若號，敬齋古今黈、染物瑕頭謎云、在染何曾染、無生得獨生、有人來解結、見姓自分明、按、染店為人染布、先冩染者姓名於布頭、綴之不染、以為還布時之識别、俗謂之瑕頭、

麩炭（ㄈㄨ ㄊㄢ），，，白居易詩、日暮半鑪麩炭火、本草、煎葯焙火、宜用麩炭、按、今俗謂米飯或他食物煮時用火過猛、致被焦枯、曰灼麩炭、又陸游老學庵筆記作桴炭或作浮炭、

伏釆（ㄈㄜ ㄅㄢˇ），釆唐韻蒲莧切辨本字，，説文、釆、辨别也、象獸指爪分别形、按、今人有大過失、伏罪之時、自書罪狀、加盖脚印、俗謂之冩伏釆、釆與采字異、采从爪木、釆則从丿米、

牏（ㄊㄧㄡ），唐韻度侯切音頭，，史記萬石君傳、石建取親中裙厠牏、身自浣滌、注、牏者、鑿木空中如槽、以受糞者也、按、俗謂便糞一木桶、為一頭、當作此牏字、

𤘀（ㄒㄧㄡˇ），集韻是酉切音受，讀若壽，集韻、𤘀、棺也、按、俗謂生前預製之棺曰壽噐、當作此𤘀字、

椑（ㄅㄧ），唐韻房益切音闢，，禮檀弓、君即位而為椑、歲一漆之、藏焉、註、椑、謂杝棺親屍者也、按、今俗賭博、以兩張不同之骨牌、得十點或二十點曰椑、又曰椑十、盖十點二十點、除地崗天崗外、皆死牌也、故謂手捉十點者、曰死到棺材裏的手、若其十點為三丁七頭二牌、則云丁七箾、盖以釘棺所用之釘漆二物為喻、俗語固以椑為棺也、

枋料（ㄈㄤ ㄌㄧㄠ），枋集韻分房切音方，，説文、枋木可作車、音韻正訛、枋料也、按、俗謂作𤘀器之木料、曰枋料、

### 壊物，

瓦瓪（ㄫㄡ ㄆㄢ），瓪唐韻布綰切音版，瓪讀辦平聲，説文、瓪、敗瓦也、段注、今俗所謂瓦瓪、是此字也、今人語如辦之平聲耳、集韻、一曰牝瓦也、按、俗亦謂敗瓦曰瓦瓪、謂牝瓦仰向上曰仰瓪瓪、

漶版（ㄨㄢˇ ㄅㄢ），漶廣韻胡玩切音換，漶讀若患，前漢書揚雄傳、為其泰曼漶、注、曼漶、不分别貌、按、俗謂碑版字迹模糊不易分别者、曰漶版、

哆口（ㄙㄚˊ ㄑㄧㄡˊ），哆廣韻昌者切音奲，哆讀若獬豸之豸，詩小雅、哆兮哆兮、成是南箕、傳、哆、言箕口大也、按、俗謂器物口大者曰哆口、亦有器物因用壊而哆口者、

弇口（ㄥ ㄑㄧㄡˊ），弇唐韻一檢切音奄，弇讀恩去聲，周禮春官、侈聲窄、弇聲欎、注、弇謂中央寛也、按、俗謂器之口小中寛者、曰弇口、

刓角（ㄨㄟ ㄍㄜ^），刓唐韻五丸切音岏，刓讀若宛，前漢書韓信傳、刻印刓忍不能予、注、蘇林曰、刓音刓角之刓、手弄角訛、不忍授也、按、俗謂器之方角者、用經日久而不方、曰刓角、又按、工人製器時、將方角畧圓之、稱為委角、長物志所謂佛𢊍佛桌、断不可用八角委角是也、委亦讀若宛、

勩（ㄧˇ），唐韻餘制切音曳，，説文、勩、勞也、段注、凡物用久而勞敝曰勩、今人謂物銷磨曰勩是也、按、俗謂器物被磨擦損壊曰勩、五音補(註：應為五音譜)、鋊、音欲、磨礱漸銷曰鋊、今俗謂磨光曰磨鋊、鋊義與勩同、惟音異耳、

𤗛（ㄌㄧㄝˇ），廣韻郎甸切音練，，廣韻、𤗛、木解理也、按、凡竹木絲縧銅鐵之環、自破裂者、俗皆謂之𤗛、

涴道（ㄨ ㄉㄠ），涴集韻烏卧切惡去聲，，集韻、涴、泥著物也、韓愈詩、勿使泥塵涴、按、俗謂清潔之物、被泥塵等沾染有痕迹、曰有涴道、生瘡者疤落有痕、曰有疤涴、

黬（ㄬㄧㄣˊ），廣韻五咸切音嵒，，玉篇、黬、釜底黑也、正韻、痕也、按、俗謂釜底黑矣、曰鑊黬、又器物積垢洗刷不浄、留有污痕者、皆謂之黬、

裂璺（ㄌㄧ^ ㄈㄥˇ），璺正韻文運切音問，璺讀縫去聲，正韻、璺、罅也、揚子方言、秦晋器破而未離、謂之璺、按、俗謂器破而未離之裂痕曰裂璺、

㽄破裂響（ㄒㄧ ㄆㄨ ㄌㄧ^ ㄒㄧㄥ），㽄廣韻先稽切音西，，廣韻、㽄、瓦破聲、釋典大般若湼槃經、譬如瓦瓶破而聲㽄、按、俗謂瓦器破而未殊之聲、曰㽄破裂響、㽄又作𤺊、揚子方言、器破而不殊、其音謂之𤺊是也、又曰破罅裂響、以器破常有孔罅也、廣韻、罅、孔也、音嚇、

漬汗（ㄙㄜ^ ㄧㄝ），漬古文作涑(註：古文為洓、作者估計把洓看成涑了、實際洓與涑速音不同)音速，漬讀若索，説文、漬、漚也、禮曲禮、四足曰漬、注、漬、謂相瀸汗而死也、按、魚肉將腐、必有汗水如珠𤼵出、俗謂之漬汗、

𣩷（ㄙㄨ），𣩷集韻孫租切音蘇或作𣩕，，集韻、𣩷、爛也、按、俗謂物質腐敗一觸即糜爛者、曰𣩷、

脃（ㄑㄩ），唐韻此芮切音毳，讀若趣，説文、脃、小耎易断也、按、俗謂易断之物曰脃、

䉺（ㄏㄥˇ），廣韻户公切音紅，讀紅去聲，説文、䉺、陳臭米、段注、前漢書賈捐之傳、太倉之粟、紅腐而不可食是也、按、俗謂米受潮濕𤼵紅曰䉺、

烏黴（ㄨ ㄇㄟ），黴唐韻武悲切音眉，黴讀若霉，説文、黴、物中久雨青黑也、按、俗亦謂衣物經久雨後𤼵生青黑斑點、曰烏黴、

㷮（ㄗㄠ），唐韻作曹切音糟，，説文、㷮、焦也、段注、俗語謂燒壊曰㷮、凡物壊亦曰㷮、按、俗亦謂凡物壊曰㷮、或曰㷮糕、以比糕餅燒壊不可食也、今俗冩作糟者、非、魚類一經糟醃、即無敗壊之虞、故謂物壊、當冩作㷮、

渣滓（ㄗㄛ ㄗ），集韻音𣙁笫，滓讀若止，鹽鐵論、文學守死渣滓之語而不移、按、凡含有液體之物、去其精粹之液、而存其糟粕、曰渣滓、

𨢊（ㄇㄥ），唐韻莫紅切音蒙，，説文、𨢊、𥶶生衣也、按、俗亦謂麴生衣、曰出𨢊、

䭂（ㄧㄝ），廣韻於汲切音邑，讀邑平聲，廣韻、䭂、食䭂也、玉篇、濕也、博雅、臭也、按、俗謂飯食受濕氣而生臭、曰䭂、

䐥膿（ㄥ ㄋㄥ），廣韻音翁(註：應為蓊)農，又讀翁農去聲，廣韻、䐥、臭貌、齊民要術、草悉膿死、膿、爛也、按、俗謂食物將腐爛所𤼵臭氣曰䐥、又曰䐥膿臭、

浥醭氣（ㄧ^ ㄆㄜ^），浥醭集韻音邑卜，浥醭讀若邑僕，説文、浥、濕也、東華錄、康熙五十二年、諭飭江南運米五萬石至福建、米到日、即行平糶、毋至浥爛、按、俗謂米遇濕將腐爛、曰浥、浥而生醭、有臭氣、曰浥醭氣、

腌䐶（ㄧㄝ ㄗㄥ），集韻音醃簪，讀若嫌憎，正字通、俗呼物不潔白曰腌䐶、按、俗謂潔白之物一被污損、曰有腌䐶、

黲色（ㄘㄢˊ ㄙㄜ^），黲唐韻七感切音慘，，説文、黲、淺青黑色也、段注、玉篇曰、今謂物將敗時顏色黲黲也、按、俗謂物將敗時顏色不鮮明、曰黲色、

花黧斑踳（ㄏㄨㄚ ㄌㄧ ㄅㄢ ㄘㄨㄣ），集韻黧音黎踳音蠢，踳讀春川二音，廣韻、黧、黑而黄也、玉篇、踳駮、色雜不同、按、俗謂物受潮濕而質壊、則生黄黑等斑駮之色、曰花黧斑踳、

### 穢物，

拉答（ㄌㄜ^ ㄉㄜ^），拉唐韻盧合切讀與臘近，，晋書王沈傳、拉答者、有沉重之譽、按、俗謂不浄曰拉答、又按蘇氏演義作拉撘、敬止錄作邋遢、

㛺贓（ㄨ ㄗㄠ），集韻音諳臧，讀若污遭，焦竑俗用雜字、物不浄曰㛺贓、按、俗亦謂物不浄曰㛺贓、

滑漦（ㄨㄜ ㄙㄢˊ），漦集韻棧山切，漦讀殘上聲，集韻、漦、魚龍身濡滑者、正字通、鰌似鱓、有漦濡滑難握、按、俗謂泥鰌黄鱓身上之濡滑、曰滑漦、又食物將腐敗時、亦生滑漦、

便粕（ㄅㄧㄝˇ ㄆㄜ^），集韻音卞膊，讀若皮拍，前漢書張安世傳、郎有醉便殿上者、註、便、溲也、釋名、酒滓曰糟、浮米曰粕、按、凡渣滓之浮者、皆謂之粕、如糞坑内之浮渣、俗呼為便粕是也、

拉颯堆（ㄌㄜ^ ㄙㄜ^ ㄉㄟ），颯唐韻蘇合切音趿，颯讀若殺，晋書五行志、孝武帝太元末、京口謡、黄雌雞、莫作雄父啼、一旦去毛衣、衣被拉颯栖、按、俗謂穢物堆積之處曰拉颯堆、又按、吳下方言考作拉雜、梦粱錄作垃圾、垃字為字典所無、集韻作擸𢶍、

衊頭衊面（ㄇㄜ^ ㄊㄧㄡ ㄇㄜ^ ㄇㄟˇ），衊集韻莫葛切音末，，説文、衊、污血也、列女傳、糞穢衊面、師古注、前漢書文五王傳、衊、謂塗染也、按、俗謂以糞穢或污血塗染頭面、曰衊頭衊面、

白沫滷（ㄅㄜ^ ㄇ^ ㄌㄨˊ），沫唐韻莫葛切音沫，沫讀若乏，莊子至樂篇、乾餘骨之沫為斯彌、注、沫、口中汁也、曾鞏詩、疲驂喘沫白、按、俗謂凡口中之白汁、曰白沫滷、


## 第五篰 雜語部

分類，方言，本音，方音，考證

### 聲，

魄（ㄆㄜ^），唐韻普伯切音拍，，史記周本紀、有火自上復於下、至於王屋、流為烏、其色赤、其聲魄云、按、俗謂放爆仗之聲曰魄響、

唿（ㄏㄨㄚ^），集韻呼骨切音忽，，石頭記第二十回、忽聼唿一聲簾子響、按、今俗相傳詠蚊詩、有拂摔唿觀仰、燈煹吳看勾之句、盖言以䋲拂摔蚊、其聲唿然、及觀蚊、則已仰體而僵矣、

閄（ㄨㄚˊ），字彙補和馘切音或，讀若和上聲，字彙補、閄、隠身忽出驚人之聲也、按、今俗兒童嬉戲、嘗隠身門後、俟他童至、忽出作大聲曰閄以驚之、

邪許（ㄞ ㄏㄡ），，邪讀若哀許讀蝦上聲，淮南子、今夫舉大木者、前呼邪許、後亦應之、注、邪、亨遮反、許讀若虎、按、今衆人同扛一重物、前者呼邪許、後者亦呼邪許以應之、至於人聲嘈雜、則謂之邪許呐喊、

譟喊（ㄙㄠ ㄏㄞ），譟集韻蘇到切(註：集韻先到切、廣韻蘇到切)掃去聲，，説文、譟、擾也、穀梁傳定十年、齊人鼓譟而起、注、羣呼曰譟、按、俗謂衆紛擾羣呼、曰譟喊、

䃔䃧（ㄍㄨㄥˊ ㄌㄨㄥˊ），集韻音㗢隆，，韓愈詩、投奅鬧䃔䃧、注、奅、音砲、即砲石也、䃔䃧、石落聲、按、俗謂砲聲曰䃔䃧、

𥖬𥕽（ㄆㄧㄥ ㄆㄤ），集韻𥖬凭去聲𥕽音膨，，集韻、𥖬𥕽、石聲、按、俗謂石墜樓板上聲、或巨浪撞石聲、或門扇過大風自相撞擊聲、皆曰𥖬𥕽、

𠮳𠮴（ㄧㄥ ㄤ），五音集韻音膺鴦，𠮴讀烏庚切，五音集韻、𠮳𠮴、應聲也、按、俗謂做布機聲曰𠮳𠮴響、揺船櫓聲曰𠮳𠮴喔、

瀄汩（ㄐㄧ^ ㄍㄨ^），廣韻音櫛骨，，廣韻、瀄汩、水聲、按、俗謂飲茶急下咽聲曰瀄汩、

轣轆（ㄌㄧ^ ㄌㄜ^），轣集韻郞狄切，，博雅、車軌道謂之轣轆、按、今俗謂物藏器中、摝之有聲、曰轣轆響、又曰轣轣轆轆、

𣢑𣢑聲（ㄐ ㄐ ㄒㄧㄥ），𣢑廣韻許其切音僖，𣢑讀若雞，説文、𣢑𣢑、戲笑貌、段注、此即今之嗤笑字也、當作赤之切、按、今俗戲笑聲、嘗有笑得𣢑𣢑聲者、

唶唶聲（ㄗㄚ^ ㄗㄚ^ ㄒㄧㄥ），唶廣韻側伯切音窄(註：廣韻見諎字)，，後漢書光武紀論、蘇伯阿至南陽遥望見舂陵郭、唶曰、氣佳哉、鬱鬱葱葱然、按、今俗歎美人物、嘗以舌抵上顎作唶唶聲、

㔠㔠聲（ㄝ^ ㄝ^ ㄒㄧㄥ），㔠集韻何葛切音曷，，集韻、㔠㔠、用力聲、按、俗謂用力挑重擔者、曰挑擔㔠㔠聲、

䂹䂹聲（ㄙㄚ^ ㄙㄚ^ ㄒㄧㄥ），䂹集韻色窄切音索，䂹讀索去聲，説文、䂹、碎石磒聲、按、俗謂碎石磒聲、曰䂹䂹聲、

㼲㼲聲（ㄌㄜ^ ㄌㄜ^ ㄒㄧㄥ），㼲廣韻良涉切音獵，，説文、蹈瓦聲㼲㼲也、正字通、凡損破聲通謂之厯㼲、按、俗亦謂蹈瓦聲曰㼲㼲聲、謂破損聲之甚者、曰厯厯㼲㼲、

轄轄聲（ㄝ^ ㄝ^ ㄒㄧㄥ），轄廣韻胡瞎切音鎋，轄讀若壓，説文、轄、車聲也、段注、轂與軸相切聲也、按、俗謂凡機器之機件相切聲、曰轄轄聲、

薨薨聲（ㄏㄨㄥ ㄏㄨㄥ ㄒㄧㄥ），，，詩周南、螽斯羽、薨薨兮、注、薨薨、衆多也、按、今俗引申之謂人家興盛、子孫衆多、曰薨薨聲、

騞騞聲（），騞集韻霍虢切音諕，騞讀巨虢切，莊子養生主、砉然嚮然、奏刀騞然、崔注云、音近獲、聲大於砉、按、今酒菜館庖丁嘗持刀擊碪板作騞騞聲、

𧬩聲（ㄙㄜ^ ㄙㄜ^ ㄒㄧㄥ），𧬩字彙昨答切音雜，，字彙、𧬩𧬩聲也、按、俗謂㗬口舌人説話口音不明、曰𧬩𧬩聲、

唏唏㰤㰤（ㄒ ㄒ ㄏㄨ ㄏㄨ），集韻唏音希㰤音訶，，博雅、唏唏㰤㰤、笑也、按、俗亦謂笑曰唏唏㰤㰤、又曰唏唏哈哈、

### 色，

福色（ㄈㄜ ㄙㄜ^），，，揚州畫舫錄、揚郡著衣、多尚高梁紅櫻桃紅、謂之福色、以福康安大將軍征台灣時著此色袍也、按、今俗亦謂紅似櫻桃者曰福色、

𪑀色（ㄏㄨㄟ ㄙㄜ^），𪑀玉篇呼恢切音灰，，玉篇、𪑀、淡黑淺色、按、俗謂淡黑淺色曰灰色、灰當作𪑀、

紫紺色（ㄗ ㄐㄧㄝ ㄙㄜ^），紫紺廣韻音呰贛，紫紺讀若豬肝，前漢書司馬相如傳子虛賦、鴐鵝属玉、注、郭璞曰、属玉、似鴨而大、長頸赤目、紫紺色、按、俗謂紫黑色、曰豬肝色、係紫紺色之譌、

紫赯色（ㄗ ㄉㄤ ㄙㄜ^），赯唐韻徒郞切音唐，，肎綮錄、人面色紫曰赯、按、此俗所謂紫赯色是也、作棠者非、

麥綠色（ㄇㄜ^ ㄌㄜ^ ㄙㄜ^），，，説文、𦃖、詩王風、毳衣如𦃖、徐鍇注、今詩作菼、染之如生菼色、今人所染麥綠也、按、今染色中有所謂墨綠色者、乃麥綠色之誤、其色深綠若麥葉、非若墨色之純黑也、

白玼玼（ㄅㄜ^ ㄘˊ ㄘˊ），玼唐韻千禮切音泚，，陳孚詩、山水忽陰沍、急雪白玼玼、按、俗謂白色之無神采者、曰白玼玼、

白㿩㿩（ㄅㄜ^ ㄉㄤˊ ㄉㄤˊ），㿩廣韻他朗切音矘，㿩讀若黨，廣韻、白㿩也、按、俗謂白光浮動不定、曰白㿩㿩、若目光無精采、則作白矘矘、

黄𪎻𪎻（ㄨㄤ ㄐㄧㄥˊ ㄐㄧㄥˊ），𪎻集韻諸應切音證，𪎻讀若沉，玉篇、𪎻、黄色也、按、俗謂黄色曰黃𪎻𪎻、又玉篇、𪒭、音琴、黄色也、音義與此同、

黑䵣䵣（ㄏ^ ㄊㄜ^ ㄊㄜ^），䵣唐韻當割切音怛，䵣讀若塔，説文、䵣、白而有黑也、按、俗謂白色物而污有黑色者、曰黑䵣䵣、

黑黝黝（ㄏ^ ㄋㄨ ㄋㄨ），黝唐韻於糾切音怮，，説文、黝、微青黑色也、按、俗亦謂微青黑色、曰黑黝黝、

黑黭黭（ㄏ^ ㄋㄧㄝˊ ㄋㄧㄝˊ），黭集韻鄔感切音晻，黭讀若儼，説文、果實黭黯黑也、按、俗謂被他物遮蔽暗黑不明、曰黑黭黭、

黑𪒒𪒒（ㄏ^ ㄉㄨㄥˇ ㄉㄨㄥˇ），𪒒廣韻丑凶切音蹱，𪒒讀若洞，廣韻、深穴中、𪒒黑也、按、俗謂黑室如深穴中之黑者、曰黑𪒒𪒒、又曰𪒂𪒒四黑、

翠（ㄘㄟ），，，通俗編文選琴賦、新衣翠粲、注、翠粲、鮮色、以鮮明為翠、乃古語、又東坡詩、兩朶妖紅翠欲流、若不然既曰紅矣、又曰翠可乎、按、今俗亦謂鮮明曰翠、又曰葱翠、

纅纅（ㄒㄧㄚ^ ㄒㄧㄚ^），集韻式灼切音鑠，，説文、纅、絲色也、段注、謂絲之色、光采灼然也、按、俗謂絲光鮮亮曰亮纅纅、

亮晶晶（ㄌㄧㄤ ㄗㄥ ㄗㄥ），，晶晶讀若增增，説文、晶、精光也、方岳詩、江𣗳曉晶晶、按、俗謂物有精光能𤼵亮者、曰亮晶晶、

光瀏瀏（），瀏廣韻力求切音留，瀏讀若溜，廣韻、瀏、水清貌、劉基詩、波水光瀏瀏、按、俗謂物體之清潔光滑者、曰光瀏瀏、

### 香氣，

馧馞（ㄆㄥ ㄅㄜ^），廣韻音温(註：應為煴)勃，讀若歕鼻，廣韻、馧馞、大香也、按、俗謂香氣大曰馧馞香、

𩡕𩡕（ㄆㄤ ㄆㄤ），集韻蒲唐(註：應為庚)切音彭，讀若烹，廣韻、𩡕𩡕、大香也、按、俗謂香氣大曰香𩡕𩡕、又廣韻、馩馧、音汾温、香氣也、俗謂微香曰香噴噴、疑即馩馧、

### 多少，

埃𡑷（ㄟ ㄎㄧㄝ^），集韻音哀藹，讀若孩盖，集韻、𡑷、塵合也、班固西京賦、軼埃𡑷之混濁、按、塵合則多、故俗謂物多、曰埃𡑷、

饅頭饛（ㄇㄟˇ ㄊㄧㄡ ㄆㄥ），饛廣韻莫紅切音蒙，饛讀朴紅切，説文、饛、盛器滿貌、按、俗亦謂盛物上滿於器、曰饛、其滿如饅頭高起者曰饅頭饛、

滿弸鼓（ㄇㄟ ㄅㄤ ㄍㄨ），弸集韻蒲萌切音輣，，廣雅、弸、滿也、庾信馬射賦、弓如明月對弸、按、俗謂物體張開曰弸、如弸網、弸口袋是也、又器具藏物盈滿、曰滿弸鼓、又曰滿弸弸、一切棕弸等皆當用此弸字、作繃者非、繃訓束、與張開之義正相反、

幢（ㄗㄨㄤˇ），廣韻直降切音䡴，讀直況切，釋名、幢、童也、其貌童童、童童、盛也、按、今俗言物盛曰幢、如樓房重疊以幢稱、方糕饅頭重疊、亦稱幢是也、

瀰瀰滿（ㄇㄧ ㄇㄧ ㄇㄟ），瀰廣韻武移切音彌，，詩邶風瓠有苦葉章、有瀰濟盈、注、瀰、水滿也、新臺章、河水瀰瀰、按、俗謂水滿河曰滿瀰瀰、又凡物滿器曰瀰瀰滿、

屑數（ㄒㄧ^ ㄙㄨ），屑集韻先結切先入聲，，禮内則、屑桂與薑、以洒諸上、言成細小碎末而洒之也、按、俗謂數目細小曰屑數、又鑞之細碎末、曰鑞屑、

一盖（ㄧ ㄍㄧㄝ），，，戰國策趙策、蘇秦謂趙王曰、秦乃者過柱山、見兩木馬、一盖呼侣、一盖哭、按、俗謂一箇曰一盖、

一絜（ㄧ ㄑㄧ^），絜廣韻胡結切音擷，絜讀挈揖二音，説文、絜、麻一耑也、段注、一耑、猶一束也、人部係字下云、絜、束也、是知絜為束也、按、俗謂絲麻一束曰一絜、又凡物可以手提者曰一絜、讀若挈、俗又謂稻稈一束曰一絜、則讀若揖、

一陌（ㄧ ㄇㄜ^），陌廣韻莫白切音貊，，水滸傳第二十五回、何九叔手裡提着一陌紙錢、來到塲裏、按、俗謂紙錢一百曰一陌、因思俗語謂紙錢一千曰千張、疑係阡鏹二字、盖紙錢實焚化於墓阡間之冥鏹、而阡陌二字、又相連也、

一尐尐（ㄧ ㄌㄧ^ ㄌㄧ^），尐集韻子列切音𩯰，尐讀若滴，説文、尐、少也、段注、方言曰、尐、杪少也、按、俗謂少之至曰一尐尐、

一戔戔（ㄧ ㄋㄧㄝ ㄋㄧㄝ），戔正韻財難切音殘，戔讀眼平聲，集韻、戔戔、淺小之意、易賁卦、束帛戔戔、子夏傳作殘殘、按、俗謂殘餘淺小之物、曰一戔戔、

小彌彌（ㄒㄧㄠ ㄇㄧ ㄇㄧ），彌廣韻武移切音迷，，前漢書韋賢傳、彌彌其失、岌岌其國、後漢書楊震傳、方今災害𤼵起、彌彌滋甚、兩註彌彌、皆訓稍稍、猶小小也、按、俗謂數量稍小者、曰小彌彌、

贅（ㄐㄩ），唐韻之芮切音㱁(註：應為𠭥)，讀池上聲，史記滑稽傳、淳于髠者、齊之贅壻也、注、索隠曰、如人疣贅、是餘剩物也、按、俗謂物有餘剩、曰贅、

### 快慢，

馳（ㄘˊ），廣韻直離切音池，讀池上聲，廣韻、馳、疾驅也、按、今俗謂人疾走、鳥疾飛、車疾行舟疾駛、來去甚速者、皆以馬之疾驅叱之、曰馳、

驟（ㄐㄧㄡˊ），廣韻鉏祐切音㑳，讀除斗切，説文、驟、馬疾步也、按、今人遇器物墮地、勢甚迅速、手不及持、曰驟、打破了、或手持鳥、猝被脱身飛去、亦作失驚語、曰驟、飛去了、皆以馬之疾步為喻也、

一猝（ㄧ ㄙㄩㄝ^），猝唐韻麤没切音𥾛，猝讀若雪，説文、猝、犬從草暴出逐人也、玉篇、言倉卒暴疾也、按、俗謂蛇行甚快曰猝、人謂時間快過曰一猝老了、

勃來勃去（ㄅㄜ^ ㄌㄟ ㄅㄜ^ ㄎㄩ），，，玉篇、勃、猝也、按、俗謂倉猝之間來去甚速、曰勃來勃去、又凡作事不少停留皆曰勃、

𢞠慢（ㄊㄜ^ ㄇㄝˇ），𢞠五音篇海他合切音塌，，五音篇海、𢞠、意下也、音韻正訛、心寛也、説文、慢、惰也、按、俗謂遇事不知心急勤奮進行者、曰𢞠慢、

慢啍啍（ㄇㄝˇ ㄊㄣ ㄊㄣ），啍廣韻(註：廣韻見噋字)他昆切音暾，啍讀若吞，詩王風、大車啍啍、傳、啍啍、重遲之貌、按、俗謂車船或步行、載負重物而行遲、曰慢啍啍、

慢䮴䮴（ㄇㄝˇ ㄉㄥ ㄉㄥ），䮴廣韻徒亙切音鄧，，廣韻、䮴、行欲倒也、按、俗謂馬乏力慢行、曰䮴、人乏力慢行、亦曰䮴、又曰慢䮴䮴、

逐旋爾（ㄗㄜ^ ㄗㄨㄟ ㄖ），，旋讀若傳，，范忠宣義莊劄子、逐旋立定規矩、令諸房遵守、按、俗謂逐漸、曰逐旋爾、

### 硬輭，

硬𡇠𡇠（ㄫㄤ ㄙㄜ^ ㄙㄜ^），𡇠唐韻陟革切音責，，唐韻、𡇠𡇠、硬貌、按、俗謂物之堅硬者曰硬𡇠𡇠、

輭鞣鞣（ㄋㄩㄝˊ ㄋㄧㄡ ㄋㄧㄡ），鞣唐韻耳由切音柔，鞣讀紐平聲，説文、鞣、耎也、按、俗謂凡皮革等之柔輭者、曰輭鞣鞣、又凡物體柔輭者、曰輭𠢢{⿰丑柔}(註：康熙字典作𥍳)、集韻、𠢢、憂上聲、{⿰丑柔}、音紐、𠢢{⿰丑柔}、輭也、俗讀與鞣鞣音義同、

### 輕圓，

輕齎（ㄑㄧㄥ ㄐㄧ），齎集韻牋西切音䪠，齎讀若鷄，前漢書衛青霍去病傳、約輕齎、絕大漠、注、輕齎、不以輜重自隨也、按、俗謂隨身行李輕便易携、曰輕齎、

輥圓（ㄍㄨㄥ ㄩㄢ），，，説文、輥、車轂齊等貌、段注、榦木圓甚也、按、俗謂物之圓甚者曰輥圓、又人奘者體圓、俗謂之輥奘、小兒體圓奘如瓜、故又呼為輥瓜、

昆侖圜（ㄍㄨ ㄌㄨㄜ ㄩㄝ），，讀若骨碌圓，康熙字典、人部侖字註云、凡物之圜渾者、曰昆侖圓、按、俗所謂骨碌圓、係昆侖圜之誤、圓古作圜、

### 繁瑣，

拏繁（ㄇㄛˇ ㄈㄢ），拏唐韻女加切音呶，拏讀若麻，新唐書劉吳韋蔣栁沈列傳、贊曰、唐興三百年、業鉅事叢、簡策拏繁、按、俗謂事物繁多、不易整理、曰拏繁、

搬駁（ㄅㄨㄝˇ ㄅㄜ^），集韻音𥂟博，，兒女英雄傳第十八回、紀獻唐幼時、讀書纔有知覺、便要搬駁先生、按、俗謂搜集典故相詰難、曰搬駁、

囉嗻（ㄌㄨ ㄙㄨ），集韻音儸遮，讀若奴蘇，集韻、囉嗻、多言也、按、俗謂多言多事曰囉嗻、説文、譇拏、羞窮也、段注、羞澀辞窮而支離牽引、曰譇拏、囉嗻、亦支離牽引、言之不休也、譇拏二字、倒言之為拏譇、即囉嗻古字也、俗作嚕囌者、非、字典無囌字、

褦襶（ㄋㄝ ㄉㄝ），集韻音耐戴，褦讀乃臺切襶讀戴平聲，類篇、褦襶、不曉事、篇海、謂當暑、人樂袒裸、而固盛服、請見也、魏程曉詩、今世褦襶子、觸熱到人家、二字皆讀平聲、按、當暑人樂袒裸、客乃盛服請見、在禮主人亦不得不衣盛服見之、此極怕煩之事、故曰褦襶、

磟碡（ㄌㄜ^ ㄎㄜ^），廣韻音六讀，碡讀渠各切，正字通、磟碡、石輥也、平田器、按、磟碡、形制、用巨石作圓筒形、中貫以鐵軸、兩頭套以長鐵二條、合成柄、數人曳之行、以壓平場圃及碾麥之器也、北方農家多有之、今俗謂凡重笨之物、難以轉動者、皆曰磟碡、

### 停頓，

閣筆（ㄍㄜ^ ㄅㄧ^），，，三國志王粲傳註、至於朝廷奏議、鍾繇王朗等皆閣筆不能措手、按、俗謂停筆不下曰閣筆、俗作擱筆、非、字典無擱字、

擔閣（ㄉㄢ ㄍㄜ^），，，林逋詩、聊為夫君一擔閣、西廂記請宴、常妻擔閣了人性命、按、俗謂遲延誤事曰擔閣、冩作躭擱者、非、

搪塞（ㄉㄤ ㄙㄜ^），搪唐韻徒郞切音唐，，揚子方言、搪、張也、唐彥謙詩、阿母出搪塞、按、俗謂作事、但虛張其言以塞責、曰搪塞、又作唐塞、出淮南子、

### 整葺，

修娖（ㄒㄧㄨ ㄗㄨㄜ^），娖廣韻測角切音齪，娖讀若足，新唐書中和二年、修娖卸任、通俗編、俗謂整葺為修娖、按、凡整葺衣物、俗皆謂之修娖、

抖擻（ㄉㄧㄡˊ ㄙㄛˊ），唐韻音斗叟，，孫集賢詩、也須抖擻老精神、按、俗亦謂振刷精神、曰抖擻精神、又鳥整葺毛羽、曰抖擻毛羽、

韜（ㄊㄠ），唐韻土刀切音叨，讀若套，儀禮士䘮禮、冒緇質長與手齊䞓、殺掩足、鄭注、冒、韜屍者、制如直囊、上曰質、下曰殺、其用之先以殺韜足而上、後以質韜首而下、按、俗謂韜足而上、曰下套上、韜首而下、曰上套落、套當作韜、

𩏠皮（ㄘㄤ ㄅㄧ^），𩏠廣韻豬孟切音倀，𩏠讀雌孟切，廣韻、𩏠、張皮也、按、今俗用尖長之竹木、剒獸皮四周而張大之、謂之𩏠皮、

𤳘（ㄉㄥ），五音集韻他登切音鼟，讀他等切，五音集韻、𤳘、伸之長也、按、俗謂以手將布帛紙張之縐襇弮縮者、伸之使直而長、曰𤳘直𤳘長、

### 黏繫，

膊（ㄅㄜ^），唐韻匹各切音粕，讀若迫，説文、薄脯、膊之屋上、段注、釋名云、膊、迫也、薄椓肉迫著物、使燥也、按、俗有將魚肉切為薄脯、迫著壁上使燥者、亦謂之膊、

綰（ㄏㄨㄢˊ），廣韻烏板切音捾，讀儇上聲，廣韻、綰、繫也、又鉤繫也、玉篇、貫也、按、俗謂以䋲索貫於梁柱上、或欄檻間以繫物、令可觧下者、曰綰、

𦁆（ㄗㄨㄢˇ），廣韻直戀切傳去聲，，廣韻、𦁆、繞也、按、俗亦謂纒繞幾匝曰𦁆幾𦁆、

繚（ㄋㄧㄠˇ），集韻力照切音燎，讀熱照切，説文、繚、纒也、禮玉藻、再繚四寸、注、繞腰一匝也、按、俗謂以䋲索纒繞物體一周、曰繚一匝、

䄪（ㄉㄧㄠ），唐韻都了切貂上聲，讀貂去聲與𠄏𦄋同，説文、䄪、禾危穗也、段注、危穗、謂穎欲断落也、玉篇云、䄪、亦懸物也、則䄪同方言之𠄏、方言曰、𠄏、懸也、燕趙之郊、懸物於臺上、謂之𠄏、𠄏者、象形字、䄪者、諧聲字也、又𠄏、玉篇作𦄋、懸物也、按、䄪𠄏𦄋三字、各有取義、凡物體已断、僅有一線根連未落者、謂之䄪、如俗云䄪根綫是也、凡懸物謂之𠄏、如俗云𠄏上去、𠄏得高、是也、凡以䋲繫物、一端縛於他固體使不脱、謂之𦄋、如鴒牛馬於木樁、或闌柱是也、

黏𪐖（ㄋㄧㄝ ㄌㄨㄥ），𪐖字彙力董切音曨，𪐖讀若籠，字彙、𪐖、黏貌、按、今俗欲使繁瑣之事件黏在一起了結、曰黏𪐖來説開、欲瑣碎之帳款黏在一起算結、曰黏𪐖來算清、

韌韖韖（ㄋㄧㄥˇ ㄐㄧㄡˊ ㄐㄧㄡˊ），集韻韌音刃韖音蹂，讀若侫久久，集韻、韌、堅柔也、亦作靭、韖、韌貌、按、俗謂韋革之属性堅柔不断曰韖韌、又曰韌韖韖、

䵑𪐏𪐏（ㄋㄧㄥˇ ㄗㄚ^ ㄗㄚ^），集韻䵑音刃𪐏音摘，䵑讀若侫，玉篇、䵑、黏也、廣韻、𪐏、黏貌、按、俗謂𪐎餈性黏䵑、曰𪐎餈䵑𪐏𪐏、又凡膠類性黏䵑者、亦曰䵑𪐏𪐏、

䵒（ㄬㄧˇ），唐韻尼質切音暱，讀擬去聲，説文、䵒、黏也、按、俗謂膠黏著於衣物而難於脱落者、曰䵒、

### 温濕，

温暾湯（ㄨㄣ ㄋㄣ ㄊㄤ），，暾讀若嫩，致虛雜俎、今以人性不爽利者、曰温暾湯、按、俗謂煮水熱度不高者、曰温暾湯、暾與上紅暾暾之暾、音義各異、

涾涾涫（ㄉㄜ^ ㄉㄜ^ ㄍㄨㄥˊ），集韻音沓沓貫，讀若沓沓滚，説文、涾、涫溢也、按、俗謂涫湯沸溢於外曰涾涾涫、

濕納納（ㄒㄧ^ ㄋㄜ ㄋㄜ），，濕讀若索又讀若涉及柴入聲，説文納篆云、絲濕納納也、按、俗謂物之濕者曰濕納納、又曰濕苔苔、則以水苔之濕為喻、又曰濕沮沮、則以濕地之沮洳為言、皆讀若索、又揚子方言、自關而西秦晋之間高而有墜謂之濕、注、濕、失意潛沮之名、按、潛沮之地、為人所不注意、故一涉足即滑澾而墜地、俗謂之濕倒、讀若涉、及柴入聲、

潟鹵鹵（ㄙㄜ^ ㄌㄨˊ ㄌㄨˊ），潟廣韻思積切音昔，潟讀若索，周禮地官草人、凡糞種鹹潟、用貆、注、潟、鹵也、又作潟滷、陳基詩、潟滷盡桑麻、按、俗謂鹹地潮濕之處、曰鴻鹵鹵、

濫溚溚（ㄌㄣˇ ㄉㄜ^ ㄉㄜ^），溚集韻德合切音荅，，集韻、溚、濕也、按、俗謂地潮濕曰濕溚溚、地濫曰濫溚溚、

町疃（ㄉㄧㄥˊ ㄉㄣˊ），廣韻音挺𤊯，町讀若錠疃讀屯上聲，詩豳風、町疃鹿場、説文、田踐處曰町、疃、禽獸所踐處也、按豳風東山一詩、首言零雨其蒙、因之果蠃、伊威蠨蛸、皆避雨在宇在户在室、此時鹿場積水、鹿所踐處、作町疃聲也、今謂行於積水處之響聲、曰町疃、

潪潪沮沮（ㄐ ㄐ ㄐㄧㄚˊ ㄐㄧㄚˊ），潪廣韻直炙切音擲，潪讀若姐，説文、潪、土得水沮也、按、人行於水土相和之地、輒作潪潪沮沮聲、

### 斜曲，

弨（ㄑㄧㄠ），廣韻尺沼切怊上聲，，説文、弨、反弓也、揚子方言、翻起曰弨、按、俗謂物體兩頭翻起者、曰兩頭弨、如硬弨扁擔是也、

𢑆（ㄍㄨㄝˊ），廣韻巨圓切音權，讀摜平聲，説文、𢑆、弓曲也、按、俗謂銅鐵條或竹木枝、彎如弓曲形者曰𢑆、

纋（ㄧㄠ），集韻烏侯切音謳，讀若腰，儀禮士䘮禮、鬠笄用桑、長四寸、纋中、鄭注、纋笄之中央以安髮、賈疏、纋笄之中央以安髮者、兩頭濶、中央狹、則於髮安也、按、俗亦謂物體兩頭濶中央狹者曰纋、

𠿕𥒳（ㄑㄧㄠ ㄍㄤˇ），集韻音趬抗，𠿕讀竅𥒳讀渠浪切，集韻、𠿕𥒳、高下不平也、按、俗亦謂高下不平曰𠿕𥒳、有單邊𠿕單邊𥒳及爾𠿕我𥒳之語、

斜戧（ㄒㄧㄚˇ ㄑㄧㄤ），戧玉篇古文創字，，水滸傳第六十回、李逵戧幾根蓬鬆黄髮、言髮尖刺出也、按、俗謂竹木器被斜断而刺出於外曰斜戧、

穹起（ㄓㄨㄥ ㄑˊ），穹廣韻去宫切音芎，穹讀若弓，廣韻、穹、高也、周禮冬官考工記、穹者三之一、鄭司農云、謂鼓木腹穹隆者、居鼓三之一也、按、俗謂物體當中隆起者、曰穹起、

竁地窟（ㄘㄨㄝ^ ㄉㄧ ㄎㄨㄜ^），竁周禮注昌絹反穿去聲，竁讀穿入聲，説文、竁、穿穴也、周禮春官小宗伯、卜葬、兆甫竁、注、竁、穿壙也、鄭大夫讀竁為穿、音昌絹反、按、今俗謂穿地作壙穴、曰竁地窟、

尾（ㄈㄧˊ），，，尚書堯典、鳥獸孳尾、注、交接曰尾、言雄雌相誘惑匹合也、按、今俗謂男女舉動輕窕、相誘惑為匹合曰尾、

放蛆（ㄈㄤ ㄗˊ），蛆集韻千余切音疽，蛆讀若子，説文、蛆、蠅乳肉中蟲也、本草、蠅子也、北史甄琛傳、琛拜官、諸賓悉集、邢巒晚至、琛謂巒、何處放蛆來、葢以蠅比之也、按、今俗謂蠅集於食物上而生蟲子、曰放子、實即放蛆也、蛆與子、為雙聲字、

歪（ㄇㄚ），字彙烏乖切音崴，又讀買平聲，字彙、歪、不正也、按、俗亦謂物體不正曰歪、讀烏乖切、若物體因重壓而致不正者、則讀買平聲、

𢼆（ㄅㄝ），集韻博蓋切音貝，讀貝平聲，集韻、𢼆(註：集韻見𢺷字)、物衺舛也、按、俗謂物衺向外曰𢼆出、

單偏敧（ㄉㄢ ㄅㄧㄝ ㄑㄧㄝ）(註：應為攲)，敧唐韻去奇切音崎，敧讀若遷，家語、孔子觀於周廟、有敧器焉、使子路取水試之、滿則覆、中則正、虛則敧、荀子宥坐篇註、敧器、傾敧易覆之器、按、俗謂傾敧曰單偏敧、

歪不楞的（ㄨㄚ ㄅㄜ^ ㄌㄥ ㄉㄥ），，讀若歪不楞登，兒女英雄傳第三十二回、落後從下場門兒裡、鑽出箇歪不楞的大腦袋小旦來、按、俗謂凡物體歪斜失去楞角者、曰歪不楞的、

### 壓榨，

潷（ㄅㄧ^），廣韻鄙密切音筆，，廣韻、潷、去滓也、博雅、去汁也、按、俗謂羹湯去汁而留其渣滓曰潷、

濾（ㄌㄩˇ），濾集韻良據切音慮，濾讀若利，玉篇、濾、澄也、唐白行簡有濾水羅賦、注、羅者濾水具、使滓在上、水沉下、則水潔净、按、俗嘗用紗布撇去酒醋中白醭、亦謂之濾、

䍤（ㄐㄧˊ），廣韻子禮切音濟，讀若擠，廣韻、䍤、手搦酒也、玉篇、手出其汁、按、俗亦謂用手榨物出汁曰䍤、

### 鈹，

尖頭鈹利（ㄐㄧㄝ ㄊㄧㄡ ㄅㄧ ㄌㄧ），鈹集韻攀糜切音帔，，説文、鈹、大針、又劍也、揚子方言、錟謂之鈹、集韻、錟、銛利也、按、俗謂物體頭尖如針劍而銛利者、曰尖頭鈹利、

椎頭雹（ㄐㄩ ㄊㄧㄡ ㄅㄜ^），，，南史齊高帝紀、高帝為領軍時、晝裸袒卧、宋後廢帝忽至、畫高帝腹為射的、以雹箭射之、一發中臍而不傷、雹箭者、箭頭如雹、鈍若圓椎、按、俗謂物體頭鈍如椎形者、曰椎頭雹、

未（ㄇㄧˇ），集韻無沸切音味，，玉篇、未、猶不也、按、今俗囬答人作事難成或遲緩曰未、

係（ㄝˊ），集韻同繫，讀孩上聲，粵謳、係囉、註、係、是也、讀孩上聲、按、今俗聞人以為是者、則直應之曰係、與粵語同、

甚人（ㄍㄧㄝˊ ㄋㄧㄥ），甚唐韻常枕切音忍，甚讀若減，姜夔詞、甚日歸來、梅花零亂春夜、甚、作何字解、按、俗問何人、曰甚人、甚字從甘、入甘部、甘之上聲為減音、

恁地恁麽（ㄍㄚ^ ㄊㄧ ㄍㄚ^ ㄇ），集韻恁音飪麽音摩，恁讀根入音地讀若體麽讀没平聲，朱子語錄、聖人作易、教人去占、占得恁地便吉、恁地便凶、按、俗謂如此曰恁地、又辛去疾詞、此身已覺渾無事、且教兒童莫恁麽、按、俗謂這樣曰恁麽、

怎兒地（ㄗ ㄢ ㄊㄧˊ），怎五音集韻吳人讀尊上聲，，五音集韻、怎、語辞也、朱子語錄、不知後面二段是怎生地、按、俗問如何曰怎兒地、

陡覺（ㄊㄧㄡˊ ㄍㄜ^），集韻音斗角，陡讀頭上聲覺讀若抲，正韻、陡、頓也、公羊傳昭三十一年、叔術覺焉、註、覺、悟也、按、今俗作事、當騎虎難下之時、頓悟非索性做到底不可、則奮然曰、陡覺做下去、陡覺亦有作陡計者、皆頓悟之意也、

且慢（ㄑ ㄇㄣ），且廣韻淺野切音跙，且讀若淺，禮檀弓、曾子曰、祖者且也、注、且者、未定之辭、按、俗語嘗以且慢二字連言之、如持物不慎幾於墜地打碎、曰且慢打碎、行路不慎幾於跌倒、曰且慢跌倒、皆有未定之意、此是旁人警告、其動作略遲之語、俗乃出於自己口中、則不可觧矣、

怪道（ㄍㄨㄚˊ ㄌㄚ），，讀若拐大，石頭記第四十九回、怪道昨日晚上燈花爆了又爆、按、俗謂猜疑之事、後來覺悟其如是者、曰怪道、

約莫（ㄧㄚ^ ㄇㄥ），，，樂府指迷、約莫大寛易、按、凡猜度事物、不能十分断定者、曰大約莫、

婀娜（ㄚ ㄋ），集韻音阿那，，曹植洛神賦、容華婀娜、按、今俗見婦女容貌美麗、一閉口輒贊美之、曰婀娜、真好看、

夥頤（ㄏㄛ ㄧㄛ），集韻音禍移，讀若呼唷，史記陳涉世家、客曰、夥頤、涉之為王沉沉者、吳下方言攷云、夥頤、驚羨之聲、今吳楚羡人勢曰夥頤、按客言涉之為王沉沉者、盖謂其不知不覺中已為王也、故開口作驚羡之聲曰夥頤、今俗於不知不覺中見人暴富貴者、亦嘗開口作驚羡之聲、曰夥頤、

### 助語，

那（ㄚˇ），廣韻儺娜二音，讀鞋娜觧三音，後漢書韓康傳、公是韓伯休那、李賢注、語餘聲也、按、今俗讀若鞋、又廣韻、俗言那字、那、何也、音娜、今俗亦讀若娜、又元曲後庭花第四折、包拯唱、喚該房司吏、别公事且勿行提、只那樁最躭干繫、今俗指定一樁事曰那樁、讀若解、例如那地方、那個人、讀娜音、為疑問辞、讀解音、為指定辞、同一那字音異義殊、

蠻（ㄇㄝ），唐韻莫還切音獌，讀挽平聲，玉篇、蠻、南夷名、史記陸賈傳、尉佗曰、居蠻夷中人、殊失禮義、按、蠻夷無禮義、恃氣力、故俗謂人兇横、嘗鄙之為蠻兇、蠻横、又以蠻為過甚之形容辭、如醜曰蠻醜、臭曰蠻臭是也、

忌（ㄐ），集韻居利切音懻，讀若記，集韻、忌、語助辭、詩鄭風、叔善射忌、又良御忌、鄭注、忌、辭也、音記、按、俗亦用忌為語助辭、如魚噏動、曰噞忌噞忌、牛行遲緩、曰踱忌踱忌、是也、

爾（ㄖ），廣韻兒氏切音邇，，禮檀弓、爾毋從從爾、爾毋扈扈爾、每句下爾字、皆語助辭、按、今俗語凡慢性之語助辭、皆用之、如言慢慢爾、緩緩爾、輕輕爾是也、

### 叠語，

恰恰（ㄎㄚ ㄎㄚ），廣韻苦洽切音搯(註：應為掐、下同)，又讀楷平聲，廣韻、恰、適當之辭、五燈會元、無心恰恰用、常用恰恰無、按、俗亦有此語、讀若搯、又俗謂適當天明、曰天恰恰亮、水適當岸平處、曰水恰恰平岸、讀楷平聲、

陣陣（ㄐㄧㄚˇ ㄐㄧㄚˇ），唐韻直刃切音𨳌，讀茄去聲，林逋詩、陣陣寒香壓麝臍、按、俗謂凡接連而來者曰陣陣、如風來一陣陣、雨落一陣陣、肚痛一陣陣皆是、

奲奲（ㄙㄚˊ ㄙㄚˊ），廣韻昌者切音撦，讀若洒，説文、富奲奲貌、虞世南詠袁寶兒詩、垂肩奲袖太憨生、岑参詩、栁奲鶯嬌花復殷、按、俗謂衫袖寛大、曰奲奲動、謂栁絲垂下、曰挂奲奲、

癐癐（ㄨㄟ ㄨㄟ），集韻補(註:應為字彙補)影規切音威，讀囬上聲，字彙補、癐、喊聲也、輟耕錄、淮人冦江南、齊聲大喊阿癐癐、按、今俗喊人亦曰癐癐、

模模糊糊（ㄇㄚ ㄇㄚ ㄏㄨ ㄏㄨ），，模讀買平聲糊讀呼，官場現形記第三十回、模模糊糊把制台敷衍過去、就算了事、按、模形用久則糊塗、故俗謂記憶不清曰模糊、勸人處事不必太分明、曰模模糊糊、俗嘗作馬馬虎虎、馬虎性强烈、不可以喻處事和柔之態度、

### 繁複語，

滴瀝搭拉（ㄉㄧ^ ㄌㄧ^ ㄌㄜ^ ㄌㄚ^），，，石頭記第五十四囬、鳳姐兒想一想笑道、滴瀝搭拉的孫子孫女兒等、噯呀呀、真好熱鬧、按、俗亦謂人多步履之聲、連綿不絕、曰滴瀝搭拉、

悉力颯喇（ㄒㄧ^ ㄌㄧ^ ㄙㄜ^ ㄌㄜ^），颯唐韻蘇合切音趿，颯讀若殺，長生殿傳奇第十七齣、那一員會𢘻力颯喇的劍雨澎灘、按、俗謂鼠在破紙堆中搜取食物聲、曰悉力颯喇、又他書作淅瀝颯拉、言風雨交作聲也、

必律不剌（ㄅㄧ^ ㄌㄧ^ ㄅㄜ^ ㄌㄜ^），，讀若闢律白剌，通俗編、必律不剌、煩言聲也、見元曲孫仲章勘頭巾劇、按、俗謂煩言聲曰闢律白剌、即必律不喇、

伊哩烏盧（ㄧ ㄌㄧ ㄨ ㄌㄨ），，，通俗編、伊哩烏盧、讀書聲也、見元曲凍蘇秦劇、按、俗亦謂讀書字音不清楚、曰伊哩烏盧、

咭咧呱㖠（ㄐㄧ^ ㄌㄧ^ ㄍㄨㄚ^ ㄌㄜ^），，，官場現形記第三十一回、龍占元道、他咭咧呱㖠、説的甚麼話、按、俗謂説話口齒不清者、曰咭咧呱㖠、

唏哩嘩喇（ㄒ ㄌㄧ ㄏㄨㄚ ㄌㄚ），，，官場現形記第四十三回、風吹得門窗户扇唏哩嘩喇的響、按、今俗謂人多語雜、亦曰唏哩嘩喇、

啐𠷈轂轆（ㄐㄧ^ ㄌㄧ^ ㄍㄨㄜ^ ㄌㄜ^），，，通俗編云、廣韻、啐𠷈、聲也、讀如卒律、又本草綱目、鴟鴞、蜀人呼轂轆鳥、按、俗謂多言曰啐𠷈轂轆、

嘰哩咕嚕（ㄐ ㄌㄧ ㄍㄨ ㄌㄨ），，，官場現形記第一回、老三還在那邊嘰哩咕嚕、按、俗謂心中恨氣未平、口中訟言不已、曰嘰哩咕嚕、

### 二字合音語，

是何（ㄙㄠˇ），，合讀若曹，孟子公孫丑章兩曰是何言也、按、俗謂人言不當、曰曹話、盖是何二字合切、讀若蛇音、蛇音略轉為曹、或曹去聲、蘇州人作啥、亦是何二字合音也、

弗用（ㄈㄥ），，合讀若諷，通俗編宋景文筆記、反切語、本出俚俗常言、如鯽溜為就、鯽伶為精之類、又范成大桂海雜志、以不字與他字合成一字者甚多、如孬𧗩𨱥奀皆是、按、今俗兼取二義、以弗字合他字反切而成之語音頗多、略舉如下、例如弗用二字、合成一語音、略近諷、俗謂器物弗用移動、曰諷移、作事弗用心急、曰諷急、

弗好（ㄈㄠˊ），，合讀若覆，又如弗好二字、合成一語音、略近覆、俗謂食物弗好喫、曰覆喫、聲音弗好聼、曰覆聼、

弗要（ㄒㄧㄠ），，合讀若少，又如弗要二字、合成一語音、略近少、俗勸人弗要涉訟、曰少打官司、勸人弗要多言、曰少講多話、

弗曾（ㄈㄥˇ），，合讀若逢，又如弗曾二字、合成一語音、略近逢、俗謂某處弗曾到、曰逢到、某人弗曾見、曰逢見、

弗然（ㄑㄧㄝ），，合讀若淺，又如弗然二字、合成一語音、略近淺、俗謂人患急病、幸遇名醫得救、曰淺死了、人訴寃枉、幸遇清官得伸、曰淺輸了、

弗會（ㄈㄝ），，合讀若泛，又如弗會二字、合成一語音、略近泛、俗謂某種食物弗會喫、曰泛喫、某事弗會做、曰泛做是也、

### (結尾)

是書原稿、本不止此、為避免與舊志方言重複計、刪去不少、閲者欲求詳備、須兼看舊志方言、庶免疏漏、任重附記、


## 附：舊志方言辨正

以舊志原文之先後為先後

舊志原文，正誤，考證

上元節綹糟羹（ㄙㄤ ㄋㄩㄝ ㄔㄧ^ ㄌㄧㄨˊ ㄗㄠ ㄍㄥ），綹當作㧕，按、説文、緯十縷為綹、俗所謂絲綹是也、作糟羹、以手為之、輿絲無涉、集韻、㧕、力九切、音栁、捫也、方是手動作、當云㧕糟羹、

拋物曰祋（ㄆㄠ ㄈㄜ ㄩㄝ ㄉㄨㄟ），祋當作𨱚，按、説文、祋、殳也、或説高懸羊皮以驚牛馬、曰祋、盖北方多驢馬、放於野、人恐其入場圃、食麥豆、嘗懸羊皮於竿上、𣗳之場圃中、見驢馬入、則下羊皮以驚走之、然暫下即收、仍懸竿上、非投擲而棄之也、字彙、𨱚、杜翫切、音段、投物也、正作投擲解、當云抛物曰𨱚、𨱚俗讀短去聲、

撈摝河泥曰𦊔 註或作罱（ㄌㄠ ㄌㄜ ㄏㄨ ㄋㄧ ㄩㄝ ㄋㄧㄝˊ），𦊔當作淰，按、廣韻、𦊔、捕魚器也、玉篇、罱、夾魚具也、皆不訓撈摝河泥、集韻、淰、女減切、音㘝、農具也、取水底淤泥曰淰、方是撈摝河泥正解、當云撈摝河泥曰淰、淰俗讀若儼、

挑燈曰掭（ㄊㄧㄠ ㄉㄥ ㄩㄝ ㄊㄧㄝˊ），掭當作㮇，按、廣韻、㮇、添去聲、火杖也、火杖者、挑撥燈火之杖也、至若掭字、為字典所無、當云挑燈曰㮇、

冷又曰冷湫湫（ㄌㄤ ㄧㄨ ㄩㄝ ㄌㄤ ㄑㄧㄡ ㄑㄧㄡ），湫湫當作㾭㾭，按、博雅、㾭、縮也、畏寒瑟縮、故曰冷㾭㾭、㾭、廣韻、側救切、音縐、俗讀若秋、

條條直直（ㄊㄧㄠ ㄊㄧㄠ ㄐㄧ^ ㄐㄧ^），直直當作秩秩，按、爾雅釋訓、條條秩秩、智也、

雷雨頭擡浪脚（ㄌㄝ ㄩ ㄊㄧㄡ ㄉㄝ ㄌㄤ ㄐㄧㄚ^），擡浪當作頽浪，按、朱竹坨題清流閣詩(註：朱彝尊清流关)、囬睇眾山卑、連峯走頽浪、言山峰如巨浪之突然湧起、過此則眾山頽然卑矣、今暴雨驟至、亦如巨浪之忽起、一過則雨勢頽然無矣、故亦以頽浪為喻、俗即以頽浪呼之耳、若擡浪二字、無所本、且浪豈可擡耶、

摘箇艷大姑摘箇艷小姑（ㄗㄜ ㄍㄨ ㄧㄝ ㄉㄚ ㄍㄨ ㄗㄜ ㄍㄨ ㄧㄝ ㄒㄧㄠ ㄍㄨ），艷當作衒，按、説文、艷、好而長也、揚子方言、艷、美也、皆指容色美好言、今舊志、童謡云、好種柿、柿乃烏、摘箇艷大姑、摘子(註：應為箇)艷小姑、盖兒童當柿成熟可食之時、摘之以自衿於大姑小姑前也、此與大小姑容色美好全不相涉、無端著兩艷字、有何取義耶、唐韻、衒、黃練切、音與艷近、韻會、衒、自矜也、當云摘箇衒大姑、摘箇衒小姑、有矜而不與之意焉、描冩兒童狀態、方見逼真、

蒜 註土人謂之撬槌（ㄑㄧㄠ ㄐㄩ），撬槌當作藠槌，按本草、薤、一名藠子、玉篇、藠、音叫、俗讀若撬、

瓜 註絲瓜俗名天羅絲（ㄊㄧㄝ ㄌㄨ ㄙ），天羅絲當作天羅𦸷，按、字彙補、𦸷、心資切、音絲、俗呼𦸷瓜、

甘蔗（ㄐㄧㄝ ㄗㄜ），甘蔗當作竿蔗，按、三國志魏文帝紀、註、引典論文曰、方食竿蔗、便以為杖、與鄧展交手、三中其臂、惟其如竿、故可以為杖、

淡竹葉（ㄉㄢˊ ㄗㄨㄜ ㄧㄝ），淡當作𥲄，按、廣韻、𥲄、竹名、盖取𥲄竹之葉以入葯也、

夜鷹 註俗呼夜胡（ㄧㄚ ㄏㄨ），夜胡當作夜雈，按、説文、雈、鴟属、有毛骨、所鳴其民有禍、爾雅釋鳥、雈、老鵵、郭璞註云、似鴟鵂而小、好夜飛、雈、廣韻音桓、俗讀若和、因其夜飛、故呼夜雈耳、

石首 註其小者曰黄衫（ㄏㄨㄤ ㄙㄢ），黄衫當作黄彡，按、閩中海錯疏、黄彡魚、鱗細、黄赤色、彡、集韻、師銜切、音衫、

石首 註最小者曰梅童（ㄇㄝˇ ㄉㄨㄥ），梅童當作䱕鮦，按、正字通、䱕、似鮻而小、一名黄花魚、黄花魚即石首魚、䱕鮦、集韻音枚同、

烏賊（ㄨ ㄙㄜ^），烏賊當作烏鰂，按、説文、烏鰂魚也、正字通、一名墨魚、鰂、唐韻、昨則切、音賊、非名烏賊也、

蝤蛑 註俗謂之螾（ㄧㄥ），螾當作蟳，按、説文、螾、即蚓字、非蟹類、六書故、蟳、螯似蟹、殼青、海濱謂之蝤蛑、正字通、蟳、徐盈切、音尋、俗讀若盈、今寧波人猶呼蟳為蝤蛑、可証、

彭越 註呼為青越（ㄑㄧㄥ ㄋㄩㄝ^），青越當作卿蚏，按、蟹譜、彭蚏一名長卿、廣韻、蚏、音越、今俗取其名與别名之下一字而呼之曰卿蚏、

水蛭 註俗呼馬肶（ㄇㄛ ㄖ）(註：舊志原文為馬𦚚、下同)，馬肶當作馬蜝，按、本草、水蛭大者名馬蜝、蜝、韻會、渠之切、音其、俗讀若慈、馬肶二字、無所本、當云俗呼馬蜝、




