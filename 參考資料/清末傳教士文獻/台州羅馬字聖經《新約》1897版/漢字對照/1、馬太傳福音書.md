
# MÔ-T'A DJÜN FOH-ING SHÜ.

> 馬太傳福音書


## Mt. 1.

> Mt. 1.

**_1 Kyi-toh-keh kô-pu jong Ô-pah-læh-hön tao Iah-seh. 8 Mô-li-ô bi Sing-Ling kön-dong wa-ying. 19 T'in-s ao Iah-seh feh yüong p'ô; ka-shih Kyi-toh-keh 'æn-deo._**

> **_1 基督個家譜從亞伯拉罕到約瑟。8 馬利亞被聖靈感動懷孕。19 天使{詨}約瑟弗用怕；解說基督個銜頭。_**

·1 Ô-PAH-LÆH-HÖN 'eo-de, Da-bih-keh 'eo-de, Yia-su Kyi-toh-keh kô-pu.

> 1 亞伯拉罕後代，大闢個後代，耶穌基督個家譜。

·2 Ô-pah-læh-hön sang Yi-sæh; Yi-sæh sang Ngô-kôh; Ngô-kôh sang Yiu-da teh ge hyüong-di;

> 2 亞伯拉罕生以撒；以撒生雅各；雅各生猶大搭渠兄弟；

·3 Yiu-da jong Da-mô sang Fæh-læh-z teh Sæh-læh; Fæh-læh-z sang Yi-z-leng; Yi-z-leng sang O-læn;

> 3 猶大從大馬生法拉士搭撒拉；法拉士生以士崙；以士崙生阿蘭；

·4 O-læn sang Ô-mi-nô-dæh; Ô-mi-nô-dæh sang Nô-jing; Nô-jing sang Sæh-meng;

> 4 阿蘭生亞米拿達；亞米拿達生拿順；拿順生撒們；

·5 Sæh-meng jong Læh-'eh sang Po-z; Po-z jong Lu-teh sang Ô-pah; Ô-pah sang Yia-si;

> 5 撒們從喇合生波士；波士從路得生亞伯；亞伯生耶西；

·6 Yia-si sang Da-bih wông. Da-bih wông jong U-li-ô-keh ts'i-ts sang Su-lo-meng;

> 6 耶西生大闢王。大闢王從烏利亞個妻子生所羅門；

·7 Su-lo-meng sang Lo-po-ön; Lo-po-ön sang Ô-pi-ô; Ô-pi-ô sang Ô-sæh;

> 7 所羅門生羅波暗；羅波暗生亞比亞；亞比亞生亞撒；

·8 Ô-sæh sang Iah-sô-fæh; Iah-sô-fæh sang Iah-læn; Iah-læn sang U-si-ô;

> 8 亞撒生約沙法；約沙法生約蘭；約蘭生烏西亞；

·9 U-si-ô sang Iah-tæn; Iah-tæn sang Ô-hah-z; Ô-hah-z sang Hyi-si-kô;

> 9 烏西亞生約担；約担生亞哈士；亞哈士生希西家；

·10 Hyi-si-kô sang Mô-nô-si; Mô-nô-si sang O-meng; O-meng sang Iah-si-ô;

> 10 希西家生馬拿西；馬拿西生阿門；阿門生約西亞；

·11 Pah-sing lo-liah tao Pô-pi-leng z-'eo, Iah-si-ô sang Yia-ko-nyi-ô teh ge hyüong-di.

> 11 百姓虜掠到巴比倫時候，約西亞生耶哥尼亞搭渠兄弟。

·12 Pah-sing lo-liah tao Pô-pi-leng ts-'eo, Yia-ko-nyi-ô sang Sæh-læh-t'ih; Sæh-læh-t'ih sang Su-lo-pô-pah;

> 12 百姓虜掠到巴比倫之後，耶哥尼亞生撒拉鐵；撒拉鐵生所羅把伯；

·13 Su-lo-pô-pah sang Ô-pi-üoh; Ô-pi-üoh sang Yi-li-ô-kying; Yi-li-ô-kying sang Ô-su;

> 13 所羅把伯生亞比郁；亞比郁生以利亞金；以利亞金生亞所；

·14 Ô-su sang Sæh-dôh; Sæh-dôh sang Ô-kying; Ô-kying sang Yi-leh;

> 14 亞所生撒鐸；撒鐸生亞金；亞金生以律；

·15 Yi-leh sang Yi-li-ô-sæh; Yi-li-ô-sæh sang Mô-tæn; Mô-tæn sang Ngô-kôh;

> 15 以律生以利亞撒；以利亞撒生馬担；馬担生雅各；

·16 Ngô-kôh sang Iah-seh, ziu-z Mô-li-ô-keh dziang-fu; Mô-li-ô sang Yia-su ts'ing-hwu Kyi-toh.

> 16 雅各生約瑟，就是馬利亞個丈夫；馬利亞生耶穌稱呼基督。

·17 Jong Ô-pah-læh-hön tao Da-bih ih-gyüong yiu zih-s de; jong Da-bih tao pah-sing lo-liah tao Pô-pi-leng z-'eo, yi yiu zih-s de; jong pah-sing lo-liah tao Pô-pi-leng ts-'eo tao Kyi-toh yi yiu zih-s de.

> 17 從亞伯拉罕到大闢一共有十四代；從大闢到百姓虜掠到巴比倫時候，又有十四代；從百姓虜掠到巴比倫之後到基督又有十四代。

·18 YIA-SU Kyi-toh sang-keh z-kön z tsiao 'ô-veng: Ge nyiang Mô-li-ô yi-kying hyü peh Iah-seh, wæ-vong tso ts'ing, bi Sing-Ling kön-dong wa-ying.

> 18 耶穌基督生個事幹是照下文：渠娘馬利亞已經許畀約瑟，還朆做親，被聖靈感動懷孕。

·19 Ge dziang-fu Iah-seh z tsing-dzih nying, feh k'eng ming-ming peh ge tao me, siang s-ô t'e-hweng.

> 19 渠丈夫約瑟是正直人，弗肯明明畀渠倒楣，想私下退婚。

·20 Ge k'eo-k'eo s-ts'eng keh z-kön, Cü-keh t'in-s mong-cong yin-c'ih-le, teh ge kông, “Da-bih-keh 'eo-de Iah-seh, ng k'e c'ü ng-keh ts'i-ts Mô-li-ô ku-le, feh yüong p'ô: ing-yü ge wa-ying z bi Sing-Ling kön-dong.

> 20 渠{扣}{扣}思忖箇事幹，主個天使夢中現出來，搭渠講，“大闢個後代約瑟，爾去娶爾個妻子馬利亞過來，弗用怕：因爲渠懷孕是被聖靈感動。

·21 Ge we sang ih-ke N-ts; ng iao c'ü Ge ming-z YIA-SU; ing-yü z Ge iao kyiu Ge pah-sing t'eh-c'ih ge-keh ze-ôh.”

> 21 渠會生一個兒子；爾要取渠名字耶穌；因爲是渠要救渠百姓脫出渠個罪惡。”

·22 Keh z-kön tu tso-zing, hao peh Cü t'ôh sin-ts-nying su kông shih-wa yiu ing-nyin, ziu-z,

> 22 箇事幹都做成，好畀主託先知人所講說話有應驗，就是，

·23 “Yiu ih-ke do-nyiang we wa-ying sang N-ts, nying iao ts'ing-hwu Ge ming-z YI-MÔ-NE-LI;” [Y.7.14.] fæn-c'ih-le ziu-z, ZÔNG-TI TEH NGÔ-HE JÜ-DE.

> 23 “有一個大娘會懷孕生兒子，人要稱呼渠名字以馬內利；”翻出來就是，上帝搭我許聚隊。

·24 Iah-seh kw'eng-sing nang-ky'i, ziu i Cü t'in-s su feng-fu, c'ü ge ts'i-ts ku-le;

> 24 約瑟睏醒{儜}起，就依主天使所吩咐，娶渠妻子過來；

·25 Dæn-z vong teh ge dong-vông teng-tao ge sang deo ih-ke N-ts: c'ü Ge ming-z YIA-SU.

> 25 但是朆搭渠同房等到渠生頭一個兒子：取渠名字耶穌。


## Mt. 2.

> Mt. 2.

**_1 Pôh-z bi ih-leh sing ying-dao tao Kyi-toh-keh di-fông. 11 Pa Ge, hyin su ta-le-keh li-veh peh Ge. 14 Iah-seh ta Yia-su teh Ge nyiang dao tao Yi-gyih. 16 Hyi-leh wông sæh si-lao. 20 Hyi-leh s-gao. 22 Iah-seh ta Yia-su teh Ge nyiang cün-le, djü ze Kô-li-li Nô-sæh-leh._**

> **_1 博士被一粒星引導到基督個地方。11 拜渠，獻所帶來個禮物畀渠。14 約瑟帶耶穌搭渠娘逃到埃及。16 希律王殺細佬。20 希律死爻。22 約瑟帶耶穌搭渠娘轉來，住在加利利拿撒勒。_**

·1  HYI-LEH wông z-'eo, Yia-su sang ze Yiu-t'a-keh Pah-li-'eng, yiu kyi-ke pôh-z jong tong-pin tseo tao Yia-lu-sæh-lang, kông,

> 1 希律王時候，耶穌生在猶太個伯利恆，有幾個博士從東邊走到耶路撒冷，講，

·2 “Sang-c'ih tso Yiu-t'a nying-keh Wông-ti ze 'ah-yi? ing-yü ngô-he ze tong-pin mông-djôh Ge-keh sing-siu, ziu le pa Ge.”

> 2 “生出做猶太人個皇帝在{何}{裏}？因爲我許在東邊望着渠個星宿，就來拜渠。”

·3 Hyi-leh wông t'ing-djôh ziu p'ô-gyü, Yia-lu-sæh-lang-keh cong-nying yi p'ô-gyü.

> 3 希律王聽着就怕懼，耶路撒冷個衆人又怕懼。

·4 Ge ziu dziao-le cong tsi-s-tsiang teh pah-sing cong-yiang-keh doh-shü-nying, bön-meng ge Kyi-toh ing-ke sang ze 'ah-yi.

> 4 渠就召來衆祭祀長搭百姓中央個讀書人，盤問渠基督應該生在{何}{裏}。

·5 Ge-he we-teh kông, “Ze Yiu-t'a-keh Pah-li-'eng: ing-yü sin-ts-nying yiu sia-lôh, kông,

> 5 渠許回答講，“在猶太個伯利恆：因爲先知人有寫落，講，

·6 ‘Yiu-da di-fông-keh Pah-li-'eng, ng ze Yiu-da fu-yün ts-cong bing-fi ting siao: ing-yü jong ng iao c'ih ih-ke kyüing-wông, moh-yiang Ngô Yi-seh-lih pah-sing.’” [Mi.5.2.]

> 6 ‘猶大地方個伯利恆，爾在猶大府縣之中並非頂小：因爲從爾要出一個君王，牧養我以色列百姓。’”

·7 Hyi-leh ziu s-'ô ao pôh-z le, ts-si bön-meng ge keh sing-siu c'ih-yin z-'eo.

> 7 希律就私下{詨}博士來，仔細盤問渠箇星宿出現時候。

·8 Ziu ts'a ge tao Pah-li-'eng, kông, “Ng-he k'e ts-si tang-t'ing keh Si-lao z-kön; zing-djôh-ku, ziu le t'ong-pao ngô, peh ngô ah hao k'e pa Ge.”

> 8 就差渠到伯利恆，講，“爾許去仔細打聽箇細佬事幹；尋着過，就來通報我，畀我也好去拜渠。”

·9 Ge-he t'ing koh-wông shih-wa ziu k'e; ze tong-pin mông-djôh-keh sing-siu ziu ying-dao ge-he, ih-dzih tao Si-lao su-ze-keh zông-deo, ziu ding-lao.

> 9 渠許聽國王說話就去；在東邊望着個星宿就引導渠許，一直到細佬所在個上頭，就停牢。

·10 Pôh-z mông-djôh keh sing-siu, ting kao-hying.

> 10 博士望着箇星宿，頂高興。

·11 Tseo-tsing oh-li, mông-djôh Si-lao teh Ge nyiang Mô-li-ô; ziu p'oh-lôh pa keh Si-lao; ky'iao-k'e pao-'æh do kying-ts, jü-hyiang, meh-yiah, hyin peh Ge tso li-veh.

> 11 走進屋裏，望着細佬搭渠娘馬利亞；就覆落拜箇細佬；撬開寶匣馱金子，乳香，沒藥，獻畀渠做禮物。

·12 Pôh-z mong-cong teh-djôh ts-ying, ao ge feh-k'o cün-k'e kyin Hyi-leh, ziu jong bih-diao lu cün tao z-kyi di-fông.

> 12 博士夢中得着指引，{詨}渠弗可轉去見希律，就從別條路轉到自己地方。

·13 Cün-k'e ts-'eo, Cü-keh t'in-s mong-cong yin-c'ih teh Iah-seh kông, “Nang-ky'i, ta keh Si-lao teh Ge nyiang dao tao Yi-gyih k'e, djü ze-kæn teng-tao ngô t'ong-ts ng: ing-yü Hyi-leh iao zing keh Si-lao djü-mih Ge.”

> 13 轉去之後，主個天使夢中現出搭約瑟講，“{儜}起，帶箇細佬搭渠娘逃到埃及去，住在{簡}等到我通知爾：因爲希律要尋箇細佬除滅渠。”

·14 Iah-seh ziu nang-ky'i, yia-li ta keh Si-lao teh Ge nyiang tao Yi-gyih k'e;

> 14 約瑟就{儜}起，夜裏帶箇細佬搭渠娘到埃及去；

·15 djü ze-kæn ih-dzih tao Hyi-leh ling-cong: hao peh Cü t'ôh sin-ts-nying su kông shih-wa yiu ing-nyin, ziu-z, “Ngô jong Yi-gyih ao Ngô N-ts c'ih-le.” ['O.11.1.]

> 15 住在{簡}一直到希律臨終：好畀主託先知人所講說話有應驗，就是，“我從埃及{詨}我兒子出來。”

·16 Hyi-leh ih hyiao-teh bi pôh-z hong-p'in, ky'i-teh-mang, ziu tsiao ge bön-meng pôh-z z-'eo ts'a nying tao Pah-li-'eng, teh s-hyiang, liang-shü yi-'ô si-lao tu sæh wön.

> 16 希律一曉得被博士哄騙，氣得猛，就照渠盤問博士時候差人到伯利恆，搭四向，兩歲以下細佬都殺完。

·17 Keh-ts'iah sin-ts Yia-li-mi su kông shih-wa yiu ing-nyin, ziu-z,

> 17 箇{且}先知耶利米所講說話有應驗，就是，

·18 “Ze Leh-mô t'ing-djôh k'oh-sing, ting sing-t'ong-keh sing-hyiang, Leh-kyih k'oh ge n-ts; feh k'eng ziu ön-yü, ing-yü ge n-ts m-gao.” [Yl.31.15.]

> 18 “在勒馬聽着哭聲，頂心痛個聲響，勒結哭渠兒子；弗肯受安慰，因爲渠兒子無爻。”

·19 Hyi-leh s ts-'eo, yiu Cü-keh t'in-s ze Yi-gyih mong-cong yin-c'ih teh Iah-seh kông,

> 19 希律死之後，有主個天使在埃及夢中現出搭約瑟講，

·20 “Nang-ky'i ta keh Si-lao teh Ge nyiang, tao Yi-seh-lih di-fông k'e: ing-yü iao meo-'e Si-lao sing-ming cü-ts yi-kying s-gao.”

> 20 “{儜}起帶箇細佬搭渠娘，到以色列地方去：因爲要謀害細佬性命主子已經死爻。”

·21 Iah-seh ziu nang-ky'i, ta keh Si-lao teh Ge nyiang tao Yi-seh-lih di-fông.

> 21 約瑟就{儜}起，帶箇細佬搭渠娘到以色列地方。

·22 T'ing-djôh Ô-kyi-lao tsih ge pang Hyi-leh-keh yü tso Yiu-t'a koh-wông, feh kön tao keh di-fông k'e; mong-cong yi teh-djôh ts-ying, ziu cün-wæn tao Kô-li-li di-ka k'e,

> 22 聽着亞基老接渠伯希律個位做猶太國王，弗敢到箇地方去；夢中又得着指引，就轉彎到加利利地界去，

·23 djü ze Nô-sæh-leh zing-li: hao peh sin-ts-nying su kông shih-wa yiu ing-nyin, ziu-z, “Nying we ts'ing-hwu Ge Nô-sæh-leh nying.”

> 23 住在拿撒勒城裏：好畀先知人所講說話有應驗，就是，“人會稱呼渠拿撒勒人。”


## Mt. 3.

> Mt. 3.

**_1 Iah-'ön djün-dao; 'ang si-li. 7 P'i-bing Fæh-li-se nying, 13 ze Iah-dæn 'o 'ang si-li peh Kyi-toh._**

> **_1 約翰傳道；行洗禮。7 批評法利賽人，13 在約但河行洗禮畀基督。_**

·1 KEH z-'eo 'ang si-li Iah-'ön tao Yiu-t'a hông-yia djün dao, kông,

> 1 箇時候行洗禮約翰到猶太荒野傳道，講，

·2 “Ng-he yüong hwe-ke; ing-yü t'in-koh z gying-gao.” 

> 2 “爾許用悔改；因爲天國是近爻。”

·3 Keh ziu-z sin-ts Yi-se-ô su kông, “Ze hông-yia yiu nying-keh sing-ing ao-hyiang, kông, “Bi-bæn Cü-keh lu, p'u-dzih Ge-keh ka-dao.” [Y.40.3.]

> 3 箇就是先知以賽亞所講，“在荒野有人個聲音{詨}響，講，“備辦主個路，鋪直渠個街道。”

·4 Iah-'ön tsiah-keh i-zông z lôh-do mao, kyi-iao-ta z bi; ky'üoh-zih z wông-djong teh yia-mih.

> 4 約翰着個衣裳是駱駝毛，繫腰帶是皮；喫食是蝗蟲搭野蜜。

·5 Keh z-'eo Yia-lu-sæh-lang, t'ong Yiu-t'a, teh Iah-dæn 'o-pin-keh nying tu tseo-c'ih tao ge su-ze;

> 5 箇時候耶路撒冷，统猶太，搭約但河邊個人都走出到渠所在；

·6 tsiao-nying z-keh ze, ze Iah-dæn 'o ziu ge-keh si-li.

> 6 招認自個罪，在約但河受渠個洗禮。

·7 Iah-'ön mông-djôh hyü-to Fæh-li-se nying teh Sæh-t'u-ke nying le ziu ge-keh si-li, teh ge-he kông, “Doh-zô-keh cong-tông, Kæh-nying ts-ying ng to-bi tsiang-le-keh da-nu?

> 7 約翰望着許多法利賽人搭撒土該人來受渠個洗禮，搭渠許講，“毒蛇個{?種}{?黨}，何人指引爾躲避將來個大怒？

·8 Su-i iao kyih hwe-ke-keh ko-ts;

> 8 所以要結悔改個果子；

·9 feh iao sing-li kông, “Ô-pah-læh-hön z ngô-he-keh tsu-tsong:” ngô teh ng kông, Ziu-z keh-sih zih-deo Zông-ti ah neng-keo peh ge tso Ô-pah-læh-hön-keh ts-seng.

> 9 弗要心裏講，“亞伯拉罕是我許個祖宗：”我搭爾講，就是箇些石頭上帝也能夠畀渠做亞伯拉罕個子孫。

·10 Yin-ze fu-deo yi-kying fông ze jü keng: væn-pah feh kyih hao ko-ts-keh jü, ziu iao tsôh-lôh tön ze ho-li.

> 10 現在斧頭已經放在樹根：凡百弗結好果子個樹，就要斫落斷在火裏。

·11 Ngô yüong shü 'ang hwe-ke-keh si-li peh ng: dæn-z 'eo-jü ngô le-keh neng-kön tse do-jü ngô, ziu-z do Ge 'a ngô feh kön-tông; Ge we yüong Sing-Ling teh ho, 'ang si-li peh ng: 

> 11 我用水行悔改個洗禮畀爾：但是後如我來個能幹再大如我，就是馱渠鞋我弗敢當；渠會用聖靈搭火，行洗禮畀爾：

·12 Ge siu k'ô dön-kyi, we pe kön-zing sô-dziang-keh koh: Ge-keh koh we siu-tsing koh-ts'ông, dæn-z koh-hæn yüong fe u-keh ho siao-gao.”

> 12 渠手揢團箕，會簸乾淨曬場個穀：渠個穀會收進穀倉，但是穀䫲用{=弗會}烏個火燒爻。”

·13 KEH z-'eo Yia-su jong Kô-li-li tseo tao Iah-dæn 'o tao Iah-'ön su-ze, iao ziu ge si-li.

> 13 箇時候耶穌從加利利走到約但河到約翰所在，要受渠洗禮。

·14 Iah-'ön t'e-lao, kông, “Ngô ing-ke ziu Ng-keh si-li, Ng fæn-cün tao ngô su-ze le?”

> 14 約翰推牢，講，“我應該受爾個洗禮，爾反轉到我所在來？”

·15 Yia-su we-teh ge kông, “Yin-ze ts'ia hyü Ngô; ing-yü ngô-he ing-ke z-t'ih tso-zing ih-ts'ih-keh kong-nyi.” Ge ziu ing-hyü.

> 15 耶穌回答渠講，“現在且許我；因爲我許應該是{剔}做成一切個公義。”渠就應許。

·16 Yia-su ziu-ku si-li, ziu jong shü-li tseo-zông: t'in k'e peh Ge, ziu mông-djôh Zông-ti-keh Ling ziang bôh-kön kông-ling, ze Ge deo-zông;

> 16 耶穌受過洗禮，就從水裏走上：天開畀渠，就望着上帝個靈像{薄}鴿降臨，在渠頭上；

·17 yi jong t'in yiu sing-ing, kông, “Keh-z Ngô ts'ing-e-keh N-ts, Ngô ting cong-i-keh.”

> 17 又從天有聲音，講，“箇是我親愛個兒子，我頂中意個。”


## Mt. 4.

> Mt. 4.

**_1 Kyi-toh kying-zih. bi mo-kyü s-lin. 11 T'in-s le voh-z Ge, 13 djü ze Kô-pah-nong, 17 djün dao-li ky'i, 18 dziao-le Pi-teh teh Ön-teh-lih, 21 Ngô-kôh teh Iah-'ön, 23 i yiang-yiang bing-t'ong._**

> **_1 基督禁食。被魔鬼試煉。11天使來服事渠，13 住在迦百農，17 傳道理起，18 召來彼得搭安得烈，21 雅各搭約翰，23 醫樣樣病痛。_**

·1 Keh-ts'iah Yia-su bi Sing-Ling ta tao hông-yia peh mo-kyü s-s Ge.

> 1 箇{且}耶穌被聖靈帶到荒野畀魔鬼試試渠。

·2 Ge kying-zih s-zih nyih-yia, 'eo-deo z du-hæh.

> 2 渠禁食四十日夜，後頭是肚{瞎}。

·3 Keh s-s cü-ts tseo-le teh Ge kông, “Ng ziah-z zông-ti-keh N-ts, hao feng-fu keh-sih zih-deo pin tso ping.”

> 3 箇試試主子走來搭渠講，“爾若是上帝個兒子，好吩咐箇些石頭變做餅。”

·4 Yia-su we-teh kông, “Yiu sia-lôh, ‘Nying feh tæn-tsih k'ao-djôh ping we weh, z k'ao-djôh Zông-ti k'eo-li ih-ts'ih su kông shih-wa.’” [Sm.8.3.]

> 4 耶穌回答講，“有寫落，‘人弗單只靠着餅會活，是靠着上帝口裏一切所講說話。’”

·5 Mo-kyü ziu ta Ge tao sing-zing-li; peh Ge gyi ze sing-din-keh oh-ting,

> 5 魔鬼就帶渠到聖城裏；畀渠徛在聖殿個屋頂，

·6 teh Ge kông, “Ng ziah-z Zông-ti-keh N-ts, hao t'iao-lôh, ing-yü yiu sia-lôh, ‘Ge we feng-fu Ge-keh t'in-s tsiao ku Ng: ge-he siu we vu-zu Ng, sang-teh Ng-keh kyiah bang-djôh zih-deo.’” [S.91.11,12.]

> 6 搭渠講，“爾若是上帝個兒子，好跳落，因爲有寫落，‘渠會吩咐渠個天使照顧爾：渠許手會扶助爾，省得爾個腳碰着石頭。’”

·7 Yia-su teh ge kông, “Yi yiu sia-lôh, ‘Ng feh-k'o s-s Cü ng-keh Zông-ti.’” [Sm.6.16.]

> 7 耶穌搭渠講，“又有寫落，‘爾弗可試試主爾個上帝。’”

·8 Mo-kyü tse ta Ge tao ting kao sæn-deo, ts-tin t'in-'ô væn-koh teh ge yüong-wa peh Ge mông;

> 8 魔鬼再帶渠到頂高山頭，指點天下萬國搭渠榮華畀渠望；

·9 teh Ge kông, “Ng ziah-z p'oh-lôh pa ngô, ngô tu we peh Ng.”

> 9 搭渠講，“爾若是覆落拜我，我都會畀爾。”

·10 Yia-su teh ge kông, “Sæh-dæn, tseo-k'e: ing-yü yiu sia-lôh, ‘Ing-ke pa Cü ng-keh Zông-ti, tæn-tsih voh-z Ge.’” [Sm.6.13.]

> 10 耶穌搭渠講，“撒但，走去，因爲有寫落，‘應該拜主爾個上帝，單只服事渠。’”

·11 Mo-kyü li-k'e Yia-su: ziu yiu t'in-s le voh-z Ge.

> 11 魔鬼離開耶穌：就有天使來服事渠。

·12 YIA-SU t'ing-djôh Iah-'ön lôh kæn-lao, ziu tao Kô-li-li k'e;

> 12 耶穌聽着約翰落監牢，就到加利利去；

·13 li-k'e Nô-sæh-leh, k'e djü ze he-pin-keh Kô-pah-nong, ziu-z ze Si-pu-leng teh Næh-da-li-keh di-ka: 

> 13 離開拿撒勒，去住在海邊個迦百農，就是在西布倫搭納大利個地界：

·14 hao peh sin-ts Yi-se-ô su kông shih-wa yiu ing-nyin, ziu-z,

> 14 好畀先知以賽亞所講說話有應驗，就是，

·15 “Si-pu-leng teh Næh-da-li di-fông, ze Iah-dæn 'o-nga he-pin, bih-koh nying-keh Kô-li-li,

> 15 “西布倫搭納大利地方，在約但河外海邊，別國人個加利利。

·16 zo ze moh-heh-keh pah-sing mông-djôh do liang-kwông, zo ze heh-ön di-fông ziang ing-s cü-ts, yiu liang-kwông tsiao-djôh ge.” [Y.9.1,2.]

> 16 坐在墨黑個百姓望着大亮光，坐在黑暗地方像陰司主子，有亮光照着渠。”

·17 Jong keh z-'eo Yia-su djün dao kông, “Ng-he yüong hwe-ke; ing-yü t'in-koh z gying gao.”

> 17 從箇時候耶穌傳道講，“爾許用悔改；因爲天國是近爻。”

·18 Yia-su ze Kô-li-li he-pin tseo, mông-djôh liang hyüong-di, ziu-z Si-meng yi ts'ing-hwu Pi-teh, teh ge hyüong-di Ön-teh-lih, ze he-li tang mông; ing-yü z k'ô ng-keh.

> 18 耶穌在加利利海邊走，望着兩兄弟，就是西門又稱呼彼得，搭渠兄弟安得烈，在海裏打網；因爲是揢魚個。

·19 Ziu teh ge-he kông, “Keng Ngô le, Ngô we peh ng k'ô nying.”

> 19 就搭渠許講，“跟我來，我會畀爾揢人。”

·20 Ge lih-k'eh tön-gao mông, keng Ge k'e.

> 20 渠立刻斷爻網，跟渠去。

·21 Yia-su jong keh su-ze tseo-ku, yi mông-djôh liang hyüong-di, ziu-z Si-pi-t'a-keh n-ts Ngô-kôh teh ge hyüong-di Iah-'ön, teh ge pang Si-pi-t'a ze jün-li pu mông; ziu ao ge-he.

> 21 耶穌從箇所在走過，又望着兩兄弟，就是西庇太個兒子雅各搭渠兄弟約翰，搭渠伯西庇太在船裏補網；就{詨}渠許。

·22 Ge-he lih-k'eh li-k'e jün teh pang, keng Ge.

> 22 渠許立刻離開船搭伯，跟渠。

·23 Yia-su tseo-pin Kô-li-li, ze ge-he jü-we-dông kao-hyüing, djün t'in-koh-keh foh-ing, i-hao pah-sing yiang-yiang bing-t'ong.

> 23 耶穌走遍加利利，在渠許聚會堂教訓，傳天國個福音，醫好百姓樣樣病痛。

·24 Ge-keh ming-sing yiang-pin Jü-li-ô: væn-pah yiu bing, feh-leng zao-teh mao-bing, t'ong-k'u, bi kyü vu-keh, tin-gao, fong-t'æn, tu ta tao Yia-su su-ze; Yia-su ziu i ge hao.

> 24 渠個名聲揚遍敘利亞：凡百有病，弗論{唣}{得}毛病，痛苦，被鬼附個，癲爻，瘋癱，都帶到耶穌所在；耶穌就醫渠好。

·25 Jong Kô-li-li, Di-kô-po-li, Yia-lu-sæh-lang, Yiu-t'a, teh Iah-dæn 'o-nga, yiu hyü-to nying le keng Ge.

> 25 從加利利，地加波利，耶路撒冷，猶太，搭約但河外，有許多人來跟渠。


## Mt. 5.

> Mt. 5.

**_1 Kyi-toh ze sæn-zông djün dao: 3 kông zao væn-ts nying yiu foh, 13 meng-du z si-zông-keh yin, 14 si-zông-keh liang-kwông, ih-tu zing ze sæn-zông, 15 teng-liang, 17 Kyi-toh le iao tso-zing leh-fæh. 21 Sæh nying-keh i-s, 27 kæn-ying-keh i-s, 33 væh-tsiu-keh i-s; 38 ky'ün nying kw'ön-shü bih-ke, 43 e-sih ling-sô, 48 ke tso nying jün-bi._**

> **_1 基督在山上傳道：3 講{唣}范子人有福，13 門徒是世上個鹽，14 世上個亮光，一堵城在山上，15 燈{?亮}，17 基督來要做成律法。21 殺人個意思，27 姦淫個意思，33 罰咒個意思；38 勸人寬恕別個，43 愛惜鄰舍，48 該做人全備。_**

·1 YIA-SU mông-djôh keh hyü-to nying, ziu tseo-zông sæn: ih zo-lôh, meng-du tao Ge sing-pin.

> 1 耶穌望着箇許多人，就走上山：一坐落，門徒到渠身邊。

·2 Yia-su k'e-k'eo kao-hyüing ge-he, kông: —

> 2 耶穌開口教訓渠許，講：——

·3 “Sing-li gyüong-keh yiu foh: ing-yü t'in-koh z ge-ke.

> 3 “心裏窮個有福：因爲天國是渠個。

·4 “Sing-t'ong-keh yiu foh: ing-yü ge-he we teh-djôh ön-yü.

> 4 “心痛個有福：因爲渠許會得着安慰。

·5 “Weng-ziu-keh yiu foh: ing-yü ge-he we teh-djôh di-t'u tso sæn-nyih.

> 5 “溫柔個有福：因爲渠許會得着地土做產業。

·6 “Ziang du-hæh k'eo-k'eh s-siang kong-nyi yiu foh: ing-yü ge-he we teh-djôh sing-mön-i-coh.

> 6 “像肚{瞎}口渴思想公義有福：因爲渠許會得着心滿意足。

·7 “E-lin-nying-keh yiu foh: ing-yü ge-he we teh-djôh e-lin.

> 7 哀憐人個有福：因爲渠許會得着哀憐。

·8 “Sing-li ts'ing-kyih yiu foh: ing-yü ge-he we mông-djôh Zông-ti.

> 8 “心裏清潔有福：因爲渠許會望着上帝。

·9 “Ky'ün nying 'o-moh-keh yiu foh; ing-yü ge-he we ts'ing-hwu z Zông-ti-keh n-ts.

> 9 “勸人和睦個有福；因爲渠許會稱呼是上帝個兒子。

·10 “Yü kong-nyi ziu pih-næn-keh, yiu foh: ing-yü t'in-koh z ge-ke.

> 10 “爲公義受逼難個，有福：因爲天國是渠個。

·11 “Ziah yiu nying yü Ngô zôh ng-he, pih-næn ng-he, yüong yiang-yiang ôh shih-wa hyü-pông ng-he, ng yiu foh.

> 11 “若有人爲我𧮙爾許，逼難爾許，用樣樣惡說話毀謗爾許，爾有福。

·12 “Ing-ke hwön-hyi kw'a-lôh: ing-yü ze t'in-zông ng-he-keh pao-ing z ting do: ing-yü ge-he yi z-t'ih pih-næn ng-he zin-deo-keh sin-ts-nying.

> 12 “應該歡喜快樂：因爲在天上爾許個報應是頂大：因爲渠許又是{剔}逼難爾許前頭個先知人。

·13 “NG-HE z si-zông-keh yin: yin ziah-z sih-gao ge 'æn-keh mi-dao, yiu zah-m hao tsông ge 'æn? 'eo-deo z vu yüong, tsih hao tao ze nga-min peh nying dæh-gao.

> 13 “爾許是世上個鹽：鹽若是失爻渠鹹個味道，有甚麼好妝渠鹹？後頭是無用，只好倒在外面畀人踏爻。

·14 “Ng-he z si-zông-keh liang-kwông. Ih-tu zing zao ze sæn-zông feh neng ing-zông.

> 14 “爾許是世上個亮光。一堵城造在山上弗能隱藏。

·15 Nying tin teng, fe fông ze teo-'ô, fông ze teng-de zông; ziu tsiao-djôh 'eh-kô-keh nying.

> 15 人點燈，{=弗會}放在斗下，放在燈臺上；就照着合家個人。

·16 Ng-he-keh liang-kwông ah ing-ke tsiao ze nying min-zin, peh ge mông-djôh ng-keh hao 'ang-yü, ziu we kyü yüong-wa peh ng-he t'in-zông Vu-ts'ing.

> 16 爾許個亮光也應該照在人面前，畀渠望着爾個好行爲，就會歸榮華畀爾許天上父親。

·17 “Feh-k'o ts'eng Ngô le iao fi-gao leh-fæh teh sin-ts-nying: Ngô le feh-z iao fi-gao, z iao tso-zing.

> 17 “弗可忖我來要廢爻律法搭先知人：我來弗是要廢爻，是要做成。

·18 Ngô lao-zih teh ng kông, Teng-tao t'in-di ku-k'e, leh-fæh ih-tin ih-wah feh neng-keo ku-k'e, dzih tao yiang-yiang tso-zing.

> 18 我老實搭爾講，等到天地過去，律法一點一畫弗能夠過去，直到樣樣做成。

·19 Ka-ming lin ih-diao ting siao, ziah yiu nying fi-gao, yi kao bih-nying fi-gao, keh nying ze t'in-koh sön ting siao: ziah yiu nying i-jing ge yi kao bih-nying i-jing, keh nying ze t'in-koh sön do.

> 19 誡命連一條頂小，若有人廢爻，又教別人廢爻，箇人在天國算頂小：若有人依順渠又教別人依順，箇人在天國算大。

·20 Ngô teh ng kông, Ng-keh kong-nyi ziah feh ku-yü doh-shü-nying teh Fæh-li-se nying-keh kong-nyi, tön feh neng-keo tseo-tsing t'in-koh.

> 20 我搭爾講，爾個公義若弗過于讀書人搭法利賽人個公義，斷弗能夠走進天國。

·21 “NG-HE t'ing-djôh yiu feng-fu ku-z-tsih nying kông, ‘Feh-k'o sæh nying; væn-pah hyüong-sæh pih-iao sing-p'ön:’

> 21 “爾許聽着有吩咐古時節人講，‘弗可殺人；凡百兇殺必要審判：’

·22 dæn-z Ngô teh ng kông, Væn-pah vu-ku ky'i-'eng ge hyüong-di pih iao sing-p'ön; væn-pah zôh-mô ge hyüong-di, Leh-kô, iao song tao kong-dông; væn-pah zôh-mô ge hyüong-di, Mo-li, iao tön ze di-nyüoh-keh ho-li. 〔_Leh-kô teh Mo-li ziu-z Yiu-t'a nying zôh-mô shih-wa._〕

> 22 但是我搭爾講，凡百無故氣恨渠兄弟必要審判；凡百𧮙罵渠兄弟，勒加，要送到公堂；凡百𧮙罵渠兄弟，魔利，要斷在地獄個火裏。〔勒加搭魔利就是猶太人𧮙罵說話。〕

·23 Su-i ng ziah ta li-veh tao tsi-dæn zin, kyi-teh ng yiu teh-ze hyüong-di,

> 23 所以爾若帶禮物到祭壇前，記得爾有得罪兄弟，

·24 ng-keh li-veh fông ze tsi-dæn zin, sin k'e teh hyüong-di 'o-hao, 'eo-deo le hyin li-veh.

> 24 爾個禮物放在祭壇前，先去搭兄弟和好，後頭來獻禮物。

·25 Ng teh ün-kô wæ ze lu-zông, iao kw'a-ting teh ge kông 'o; sang-teh ün-kô song ng peh kwön, kwön kao peh ts'a-yüoh, ziu kwæn ng ze kæn-lao.

> 25 爾搭冤家還在路上，要快{丁}搭渠講和；省得冤家送爾畀官，官交畀差役，就關爾在監牢。

·26 Ngô lao-zih teh ng kông, Ziah yiu ih-ke dong-din vong wæn wön, ng tsong feh neng tseo-c'ih.

> 26 我老實搭爾講，若有一個銅鈿朆還完，爾總弗能走出。

·27 “Ng-he t'ing-djôh yiu feng-fu ku-z-tsih nying kông, ‘Feh-k'o kæn-ying:’

> 27 “爾許聽着有吩咐古時節人講，‘弗可姦淫：’

·28 dæn-z Ngô teh ng kông, Væn-pah mông djôh vu-nyü ky'i ying-sing sing-li z yi-kying væn-djôh kæn-ying.

> 28 但是我搭爾講，凡百望着婦女起淫心心裏是已經犯着姦淫。

·29 Ng jing-tsih ngæn ziah-z ta-li ng væn-ze, hao leo-c'ih, tön-gao: neng-ts pah-t'i ky'üih ih-yiang, feh iao jün-sing tön-lôh di-nyüoh.

> 29 爾順隻眼若是帶{累}爾犯罪，好摟出，斷爻：寗之百體缺一樣，弗要全身斷落地獄。

·30 Ng jing-tsih siu ziah-z ta-li ng væn-ze, hao tsôh-lôh, tön-gao: neng-ts pah-t'i ky'üih ih-yiang, feh iao jün-sing tön-lôh di-nyüoh.

> 30 爾順隻手若是帶{累}爾犯罪，好斫落，斷爻：寗之百體缺一樣，弗要全身斷落地獄。

·31 “Yi yiu kông, ‘Ziah yiu nying iao li-k'e ts'i-ts, ing-ke sia li-shü peh ge:’

> 31 “又有講，‘若有人要離開妻子，應該寫離書畀渠：’

·32 dæn-z Ngô teh ng kông, Ziah feh-z yü kæn-ying li-k'e ts'i-ts, z 'e ge væn kæn-ying: ziah yiu nying c'ü li-gao-keh ts'i-ts yi z væn kæn-ying.

> 32 但是我搭爾講，若弗是爲姦淫離開妻子，是害渠犯姦淫：若有人娶離爻個妻子又是犯姦淫。

·33 “Ng-he yi t'ing-djôh yiu feng-fu ku-z-tsih nying kông, ‘Feh-k'o væh kô-tsiu, hyü-nyün peh Cü, tsong iao wæn:’

> 33 爾許又聽着有吩咐古時節人講，‘弗可罰假咒，許願畀主，總要還：’

·34 dæn-z Ngô teh ng kông, Tön feh-k'o væh-tsiu; feh-k'o ts-tin t'in væh-tsiu, ing-yü t'in z Zông-ti-keh zo-yü:

> 34 但是我搭爾講，斷弗可罰咒；弗可指點天罰咒，因爲天是上帝個坐位：

·35 yi feh-k'o ts-tin di væh-tsiu, ing-yü di z Ge-keh dæh-kyiah-teng: yi feh-k'o ts-tin Yia-lu-sæh-lang væh-tsiu, ing-yü Yia-lu-sæh-lang z keh-yü do Wông-ti-keh kying-zing.

> 35 又弗可指點地罰咒，因爲地是渠個踏腳凳：又弗可指點耶路撒冷罰咒，因爲耶路撒冷是箇位大皇帝個京城。

·36 Yi feh-k'o ts-tin z-keh deo væh-tsiu, ing-yü ng feh neng peh ih-keng deo-fæh pin-bah pin heh.

> 36 又弗可指點自個頭罰咒，因爲爾弗能畀一根頭髮變白變黑。

·37 Dæn-z ng-he-keh shih-wa ing-ke Z, kông z; feh-z, kông feh-z; ziah-z kô-ts'eo z jong ôh-i[^5-37] le.

> 37 但是爾許個說話應該是，講是；弗是，講弗是；若是加湊是從惡裏來。

·38 “Ng-he t'ing-djôh kông, ‘Ngæn ti-wæn ngæn, ngô-ts' ti-wæn ngô-ts':’

> 38 “爾許聽着講，‘眼抵還眼，牙齒抵還牙齒：’

·39 dæn-z Ngô teh ng kông, Feh-k'o ti-dih ôh-nying: ziah yiu nying tang ng jing-pin cü-kwah, tsi-pin ah hao le-cün peh ge tang.

> 39 但是我搭爾講，弗可抵敵惡人：若有人打爾順邊嘴摑，濟邊也好{擂}轉畀渠打。

·40 Ziah yiu nying kao ng siang ng-keh li-min i-zông, lin nga-min i-zông ah hao peh ge do-k'e.

> 40 若有人告爾想爾個裏面衣裳，連外面衣裳也好畀渠馱去。

·41 Ziah yiu nying ngang-æh ng tseo ih-li lu, ziu hao teh ge tseo liang-li.

> 41 若有人硬押爾走一里路，就好搭渠走兩里。

·42 Gyiu ng-keh, hao peh ge; iao tsia ng-keh, feh iao t'e-z.

> 42 求爾個，好畀渠；要借爾個，弗要推辭。

·43 “Ng-he t'ing-djôh kông, ‘Iao e-sih ng-keh ling-sô, ky'i ng-keh ün-kô:’

> 43 “爾許聽着講，‘要愛惜爾個鄰舍，氣爾個冤家：’

·44 dæn-z Ngô teh ng kông, Iao e-sih ng-keh ün-kô; coh-foh tsiu ng cü-ts; ky'i ng-keh, iao de ge hao; hyü-pông ng pih-næn ng-keh, iao de ge tao-kao.

> 44 但是我搭爾講，要愛惜爾個冤家；祝福咒爾主子；氣爾個，要待渠好；毀謗爾逼難爾個，要代渠禱告。

·45 Ng ziu hao tso ng T'in-Vu-keh n-ts: ing-yü Ge peh Ge-keh nyih-deo tsiao-djôh ôh-nying teh zin-nying; yi kông-lôh yü peh tsing-dzih teh feh tsing-dzih nying.

> 45 爾就好做爾天父個兒子：因爲渠畀渠個日頭照着惡人搭善人；又降落雨畀正直搭弗正直人。

·46 Ng-he ziah-z e-sih e-sih ng-he cü-ts, yiu zah-m pao-ing? Ziu-z siu-din-liang-keh, ky'i feh-z t'ih tso?

> 46 爾許若是愛惜愛惜爾許主子，有甚麼報應？就是收田糧個，豈弗是{剔}做？

·47 Ziah-z tæn tsiao-tsih z-keh hyüong-di, yiu zah-m kah-nga hao? Siu-din-liang-keh, ky'i feh-z t'ih tso?

> 47 若是單招接自個兄弟，有甚麼格外好？收田糧個，豈弗是{剔}做？

·48 Su-i ng-he tso nying ke jün-bi, ziang ng-he T'in-Vu z jün-bi.

> 48 所以爾許做人該全備，像爾許天父是全備。


## Mt. 6.

> Mt. 6.

**_1 Kyi-toh wæ ze sæn-zông djün dao, ka-shih tso hao-z, 5 tao-kao, 14 nyiao-sô bih-ke, 16 kying-zih. 19 ze nô su-ze hao k'ông ze-veh, 24 voh-z Zông-ti teh ze-veh: 25 ky'ün ge feh iao yü si-zông meh-z iu-zeo: 33 sin gyiu Zông-ti-keh koh._**

> **_1 基督還在山上傳道，解說做好事，5 禱告，14 饒赦別個，16 禁食。19 在哪所在好囥財物，24 服事上帝搭財物：25 勸渠弗要爲世上物事憂愁：33 先求上帝個國。_**

·1 “NG-HE tso hao-z iao liu-sing, feh-k'o dih-di ze nying min-zin peh ge mông: ziah-z t'ih ng-he feh neng teh-djôh T'in-Vu-keh pao-ing.

> 1 “爾許做好事要留心，弗可特地在人面前畀渠望：若是{剔}爾許弗能得着天父個報應。

·2 “Su-i tso hao-z z-'eo, feh-k'o ze ng min-zin c'ü 'ao-deo, ziang kô-hao-nying ze jü-we-dông teh do-ka-zông su tso, siang teh-djôh nying-keh ts'ing-tsæn. Ngô lao-zih teh ng kông, Ge-keh pao-ing yi-kying teh-djôh.

> 2 “所以做好事時候，弗可在爾面前吹號頭，像假好人在聚會堂搭大街上所做，想得着人個稱讚。我老實搭爾講，渠個報應已經得着。

·3 Dæn-z ng tso hao-z, jing siu su tso feh k'o peh tsi siu hyiao-teh:

> 3 但是爾做好事，順手所做弗可畀濟手曉得：

·4 s-teh ng-keh hao-z we ön-cong: ng-keh Vu-ts'ing lin ön-cong su-ze tu mông-djôh Z-kyi we ming-ming pao-ing ng.

> 4 使得爾個好事會暗中：爾個父親連暗中所在都望着自己會明明報應爾。

·5 “Ng tao-kao z-'eo, feh-k'o ziang kô-hao-nying: ge-he hwön-hyi ze jü-we-dông teh s-ts'ô-lu-k'eo gyi-kæn tao-kao, dih-di peh nying mông. Ngô lao-zih teh ng kông, Ge-keh pao-ing yi-kying teh-djôh.

> 5 “爾禱告時候，弗可像假好人：渠許歡喜在聚會堂搭四岔路口徛{簡}禱告，特地畀人望。我老實搭爾講，渠個報應已經得着。

·6 Dæn-z ng tao-kao z-'eo, tseo-tsing z-keh iu-zing vông-kæn, meng kwæn-gao, gyiu-gyiu ng-keh Vu-ts'ing lin ön-cong su-ze tu ze-teh: ng Vu-ts'ing ze ön-cong su-ze tu mông-djôh, we ming-ming pao-ing ng.

> 6 但是爾禱告時候，走進自個幽靜房間，門關爻，求求爾個父親連暗中所在都在{搭}：爾父親在暗中所在都望着，會明明報應爾。

·7 “Ng-he tao-kao feh-k'o kông-ku yi kông, ziang bih-koh-nying: ing-yü ge ts'eng yü shih-wa to pih-ding we t'ing.

> 7 “爾許禱告弗可講過又講，像別國人：因爲渠忖爲說話多必定會聽。

·8 Ng-he feh-k'o tsiao ge yiang: ing-yü vong gyiu Ge ts-zin ng-he su iao yüong, ng-keh Vu-ts'ing yi-kying hyiao-teh.

> 8 爾許弗可照渠樣：因爲朆求渠之前爾許所要用，爾個父親已經曉得。

·9 Ng tao-kao ing-ke t'ih kông: — “Ngô-he Vu-ts'ing ze t'in-zông, dæn-nyün cong-nying tseng-kying Ng sing-zin-keh ming-deo.

> 9 爾禱告應該{剔}講：——“我許父親在天上，但願衆人尊敬爾聖善個名頭。

·10 Dæn-nyün Ng-keh koh we le. Dæn-nyün Ng-keh ts-i we tso-zing, ze di ziang ze t'in.

> 10 但願爾個國會來。但願爾個旨意會做成，在地像在天。

·11 Ngô-he nyih-nyih-keh liang-zih kying-nying s-peh ngô-he.

> 11 我許日日個糧食今日賜畀我許。

·12 Sô-min ngô-he tsa, ziang ngô-he sô-min bih-nying-keh tsa.

> 12 赦免我許債，像我許赦免別人個債。

·13 Feh iao peh ngô-he p'ong-djôh mi-'oh, kyiu ngô-he t'eh-c'ih hyüong-ôh. Ing-yü koh-veng neng-kön yüong-wa, si-si-de-de tu z Ng-ke. Ô-meng.

> 13 弗要畀我許碰着迷惑，救我許脫出兇惡。因爲國{?分}能幹榮華，世世代代都是爾個。亞門。

·14 “Ing-yü ng-he ziah sô-min bih-nying-keh dzæn-c'ü, ng-he T'in-Vu yi we sô-min ng-he-keh dzæn-c'ü.

> 14 “因爲爾許若赦免別人個賺處，爾許天父又會赦免爾許個賺處。

·15 Ng-he ziah feh k'eng sô-min bih-nying dzæn-c'ü, ng-he T'in-Vu ah feh k'eng sô-min ng-keh dzæn-c'ü.

> 15 爾許若弗肯赦免別人賺處，爾許天父也弗肯赦免爾個賺處。

·16 “Ng-he kying-zih z-'eo, feh-k'o ziang kô-hao-nying, ta iu-zeo væn-ts: ing-yü ge-he pin-wön min-seh, dih-di peh nying mông-djôh ge ze-teh kying-zih. ngô lao-zih teh ng kông, Ge-he pao-ing yi-kying teh-djôh.

> 16 “爾許禁食時候，弗可像假好人，帶憂愁范子：因爲渠許變換面色，特地畀人望着渠在{搭}禁食。我老實搭爾講，渠許報應已經得着。

·17 Dæn-z ng kying-zih, yüong s deo, si min;

> 17 但是爾禁食，用梳頭，洗面。

·18 feh iao peh nying mông, tsih iao peh ng ön-cong-keh Vu-ts'ing mông-djôh: ng-keh Vu-ts'ing, lin ön-cong su-ze tu mông-djôh, we ming-ming pao-ing ng.

> 18 弗要畀人望，只要畀爾暗中個父親望着：爾個父親，連暗中所在都望着，會明明報應爾。

·19 “NG-HE feh-k'o tsih-djü ze-veh ze di-zông, cü-djong iao cü-gao, iao fæh-siu me-læn, dao-zeh we ts'ah dong t'eo k'e:

> 19 “爾許弗可積儲財物在地上，蛀蟲要蛀爻，要發銹霉爛，盜賊會拆洞偷去。

·20 iao tsih-djü ze-veh ze t'in-zông, cü-djong cü feh-gao, fe fæh-siu me-læn, dao-zeh fe ts'ah dong t'eo-k'e.

> 20 要積儲財物在天上，蛀蟲蛀弗爻，{=弗會}發銹霉爛，盜賊{=弗會}拆洞偷去。

·21 Ing-yü ng-keh ze-veh ze 'ah-yi, ng-keh sing ah ze 'ah-yi.

> 21 因爲爾個財物在{何}{裏}，爾個心也在{何}{裏}。

·22 “Ngæn z sing-zông-keh teng: ng-keh ngæn ziah-z liang, mön-sing yiu kwông.

> 22 “眼是身上個燈：爾個眼若是亮，滿身有光。

·23 Ng-keh ngæn ziah feh liang, mön-sing z heh-ön. Ng-keh kwông ziah-z heh-ön, keh heh-ön z ting do!

> 23 爾個眼若弗亮，滿身是黑暗。爾個光若是黑暗，箇黑暗是頂大！

·24 “Ih-ke nying feh neng voh-z liang-ke cü-nying-kô: 'oh-tsia we k'o-u ih-ke, e-kying bih-ke; 'oh-tsia we ts'ing-gying i-pin, k'ön-ky'ing kæn-pin. Zông-ti teh ze-veh ng feh neng tu voh-z.

> 24 “一個人弗能服事兩個主人家：或者會可惡一個，愛敬別個；或者會親近{倚}邊，看輕{簡}邊。上帝搭財物爾弗能都服事。

·25 Su-i Ngô teh ng kông, Feh-k'o yü sing-ming iu-zeo, zah-m ky'üoh, zah-m hæh; yi feh-k'o yü sing-t'i iu-zeo, zah-m tsiah. Sing-ming ky'i feh-z pi ky'üoh-zih kyü-djong, sing-t'i ky'i feh-z pi i-zông iao-kying?

> 25 所以我搭爾講，弗可爲性命憂愁，甚麼喫，甚麼喝；又弗可爲身體憂愁，甚麼着。性命豈弗是比喫食貴重，身體豈弗是比衣裳要緊？

·26 Hao mông k'ong-cong-keh tiao, ge feh cong-lôh, feh siu-keh, yi feh siu-tsing koh-ts'ông-li; ng-keh T'in-Vu we yiang ge. Ng-he ky'i feh-z pi ge wæ kyü-djong?

> 26 好望空中個鳥，渠弗種落，弗收割，又弗收進穀倉裏；爾個天父會養渠。爾許豈弗是比渠還貴重？

·27 Ng-he ziah-z iu-zeo, nô ih-ke neng-keo to tso ih-k'eh nying?

> 27 爾許若是憂愁，哪一個能夠多做一刻人？

·28 Ng tsa-sang zeo i-zông tsiah? Hao s-ts'eng hông-di-keh pah-'eh hwa, tsa-sang do-ky'i-le; ge feh lao-loh, yi feh fông-min:

> 28 爾怎生愁衣裳着？好思忖荒地個百合花，怎生大起來；渠弗勞碌，又弗紡棉。

·29 Ngô teh ng kông, Ziu-z Su-lo-meng ting yüong-wa z-'eo ge tsiah-sih feh gyih-jü ih-tô pah-'eh-hwa.

> 29 我搭爾講，就是所羅門頂榮華時候渠着飾弗及如一朵百合花。

·30 Yia-ts'ao kying-nying wæ ze-teh, t'in-nyiang tön ze ho-lu, Zông-ti we z-t'ih tang-pæn ge, 'o-hyüông ng-he, siao siang-sing-keh nying?

> 30 野草今日還在{搭}，天亮斷在火爐，上帝會是{剔}打扮渠，何況爾許，小相信個人？

·31 Su-i feh yüong iu-zeo, kông, Ngô-he yiu zah-m kyüoh? zah-m hæh, zah-m tsiah?

> 31 所以弗用憂愁，講，我許有甚麼喫？甚麼喝，甚麼着？

·32 (Keh-sih tu z bih-koh-nying su gyiu: ) ng ih-ts'ih su iao, ng-keh T'in-Vu yi-kying hyiao-teh.

> 32 （箇些都是別國人所求：）爾一切所要，爾個天父已經曉得。

·33 Ng ing-ke sin gyiu Zông-ti-keh koh, teh Ge kong-nyi; keh ih-ts'ih-keh tu we kô-ts'eo peh ng.

> 33 爾應該先求上帝個國，搭渠公義；箇一切個都會加湊畀爾。

·34 Su-i feh-k'o yü t'in-nyiang iu-zeo: t'in-nyiang we zeo t'in-nyiang z-kön. Ih-nyih kwön ih-nyih lao-loh keo-gao.

> 34 所以弗可爲天亮憂愁：天亮會愁天亮事幹。一日管一日勞碌夠爻。


## Mt. 7.

> Mt. 7.

**_1 Kyi-toh wæ ze sæn-zông djün dao, tsah-væh p'i-bing bih-ke cü-ts. 6 sing-zin-keh meh-z m-c'ü tön peh ts, 7 ky'ün nying tao-kao, 13 tseo-tsing 'æh-tsæh-keh meng, 15 vông-bi kô sin-ts-nying. 21 feh tæn-tsih iao t'ing, yi iao i-jing: 24 oh ky'i ze zih-deo zông, 28 oh ky'i ze sô-t'æn-zông._**

> **_1 基督還在山上傳道，責罰批評別個主子。6 聖善個物事無處斷畀豬，7 勸人禱告，13 走進狹{?窄}個門，15 防備假先知人。21 弗單只要聽：又要依順：24 屋起在石頭上，28 屋起在沙灘上。_**

·1 “NG-HE feh-k'o p'i-bing nying, sang-teh nying p'i-bing ng.

> 1 “爾許弗可批評人，省得人批評爾。

·2 Ing-yü ng-he p'i-bing nying tsa-sang, p'i-bing ng ah we tsa-sang: ng-he liang peh bih-nying tsa-sang, liang peh ng ah we tsa-sang.

> 2 因爲爾許批評人怎生，批評爾也會怎生：爾許量畀別人怎生，量畀爾也會怎生。

·3 Ng yü zah-m mông-djôh hyüong-di ngæn-li yiu ts', feh ts'eng-tao z-keh ngæn-li yiu tong-liang?

> 3 爾爲甚麼望着兄弟眼裏有刺，弗忖到自個眼裏有棟樑？

·4 Ng tsa-sang hao teh hyüong-di kông, ‘Ng ngæn-li-keh ts' peh ngô bæh-c'ih;’ ng-z ngæn-li yiu tong-liang?

> 4 爾怎生好搭兄弟講，‘爾眼裏個刺畀我拔出；’爾自眼裏有棟樑？

·5 Kô-hao-nying, sin bæh-c'ih ng-z ngæn-li-keh tong-liang; 'eo-deo ng neng-keo mông-ming, hao bæh-c'ih hyüong-di ngæn-li-keh ts'.

> 5 假好人，先拔出爾自眼裏個棟樑；後頭爾能夠望明，好拔出兄弟眼裏個刺。

·6 “Sing-zin-keh meh-z feh-k'o peh keo, ng-keh tsing-cü yi feh-k'o tön peh ts, sang-teh ge kyiah dæh-gao, wæ iao le-cün ngao ng.

> 6 “聖善個物事弗可畀狗，爾個珍珠又弗可斷畀豬，省得渠腳踏爻，還要{擂}轉咬爾。

·7 “Ng-he gyiu, tsong we peh ng; zing, tsong we zing-djôh; k'ao meng, tsong we k'e peh ng:

> 7 “爾許求，總會畀爾；尋，總會尋着；敲門，總會開畀爾：

·8 ing-yü væn-pah gyiu-keh we teh-djôh; zing-keh, we zing-djôh; k'ao-meng-keh we k'e peh ge.

> 8 因爲凡百求個會得着；尋個，會尋着；敲門個會開畀渠。

·9 Ng-he cong-yiang nô ih-ke yiu n-ts gyiu ih-ke ping, we côh ih-kw'e zih-deo peh ge;

> 9 爾許中央哪一個有兒子求一個餅，會捉一塊石頭畀渠；

·10 gyiu ih-kwang ng, we côh ih-kwang zô peh ge?

> 10 求一梗魚，會捉一梗蛇畀渠？

·11 Ng-he shü-tsih z ôh-nying, ziah hyiao-teh yüong hao meh-z peh n-nô, 'o-hyüông ng-he t'in-zông Vu-ts'ing ky'i feh kah-nga yüong hao meh-z s-peh gyiu Ge cü-ts?

> 11 爾許雖只是惡人，若曉得用好物事畀兒女，何況爾許天上父親豈弗格外用好物事賜畀求渠主子？

·12 “Su-i ng-he iao bih-nying tsa-sang de ng, ng ah iao tsa-sang de ge: keh ziu-z leh-fæh teh sin-ts-nying-keh i-s.

> 12 “所以爾許要別人怎生待爾，爾也要怎生待渠：箇就是律法搭先知人個意思。

·13 “NG-HE iao tseo-tsing 'æh-tsæh-keh meng: ing-yü tao djü-mih su-ze, meng z kw'eh, lu z do, tseo-tsing-keh nying to.

> 13 “爾許要走進狹{?窄}個門：因爲到除滅所在，門是闊，路是大，走進個人多。

·14 Dæn-z tao weh-ming di-fông, meng z 'æh-tsæh, lu z siao, zing-djôh cü-ts feh to.

> 14 但是到活命地方，門是狹{?窄}，路是小，尋着主子弗多。

·15 “Ng-he kying-vông kô sin-ts-nying, ge tao ng su-ze le, nga-min ziang yiang, li-min z za-lông.

> 15 “爾許謹防假先知人，渠到爾所在來，外面像羊，裏面是豺狼。

·16 Ng-he mông ge ko-ts hao hyiao-teh ge. Ts'-bang cong-yiang 'ah-yi yiu bu-dao tsah, zih-li cong-yiang 'ah-yi yiu vu-hwa-ko tsah?

> 16 爾許望渠果子好曉得渠。刺棚中央{何}{裏}有葡萄摘，蒺藜中央{何}{裏}有無花果摘？

·17 Su-i, hao jü we kyih hao ko-ts; feh hao jü we kyih feh hao ko-ts.

> 17 所以，好樹會結好果子；弗好樹會結弗好果子。

·18 Hao jü feh neng kyih feh hao ko-ts, feh hao jü feh neng kyih hao ko-ts.

> 18 好樹弗能結弗好果子，弗好樹弗能結好果子。

·19 Væn-pah feh kyih hao ko-ts-keh jü, tu tsôh-gao tön ze ho-li.

> 19 凡百弗結好果子個樹，都斫爻斷在火裏。

·20 Su-i mông ge ko-ts hao hyiao-teh ge.

> 20 所以望渠果子好曉得渠。

·21 “Bing fi væn-pah ts'ing-hwu Ngô, ‘Cü, Cü,’ hao tseo-tsing t'in-koh; tsih-yiu i Ngô t'in-zông Vu-ts'ing-keh ts-i hao tseo-tsing.

> 21 “並非凡百稱呼我，‘主，主，’好走進天國；只有依我天上父親個旨意好走進。

·22 Tao keh nyih yiu hyü-to nying we teh Ngô kông, ‘Cü, Cü, ngô-he ky'i feh-z vong Ng-keh ming-deo djün-dao, vong Ng-keh ming-deo kön-c'ih kyü, vong Ng-keh ming-deo tso hyü-to gyi-z?

> 22 到箇日有許多人會搭我講，‘主，主，我許豈弗是奉爾個名頭傳道，奉爾個名頭趕出鬼，奉爾個名頭做許多奇事？

·23 Ngô ziu we ming-ming teh ge kông, Ngô jong-le feh nying-teh ng: ng-he tso fi-li z-kön hao li-k'e Ngô.

> 23 我就會明明搭渠講，我從來弗認得爾：爾許做非禮事幹好離開我。

·24 “Su-i væn-pah t'ing Ngô keh-sih shih-wa, ziu i ge tso, k'o-pi ts'ong-ming-keh nying ky'i oh ze zih-deo-zông:

> 24 “所以凡百聽我箇些說話，就依渠做，可比聰明個人起屋在石頭上：

·25 yü lôh-le, shü mön-zông, fong c'ü-ku, tu djông-djôh keh oh; ge tao-feh-gao: ing-yü ziang-kyiah fông ze ngæn-zih zông.

> 25 雨落來，水滿上，風吹過，都撞着箇屋；渠倒弗爻：因爲牆腳放在巖石上。

·26 Væn-pah t'ing-djôh Ngô keh-sih shih-wa, feh i ge tso, k'o-pi ih-ke nge-beng nying, ky'i oh ze sô-t'æn-zông:

> 26 凡百聽着我箇些說話，弗依渠做，可比一個呆笨人，起屋在沙灘上：

·27 yü lôh-le, shü mön-zông, fong c'ü-ku, tu djông-djôh keh oh; ge ziu tao-gao: ge-keh tao-gao z li-'e.”

> 27 雨落來，水滿上，風吹過，都撞着箇屋；渠就倒爻：渠個倒爻是厲害。”

·28 Yia-su shih-wa kông wön, cong-nying tu hyi-gyi Ge-keh kao-hyüing:

> 28 耶穌說話講完，衆人都希奇渠個教訓：

·29 ing-yü kao-hyüing ge-he ziang yiu gyün-ping, feh ziang doh-shü-nying.

> 29 因爲教訓渠許像有權柄，弗像讀書人。


## Mt. 8.

> Mt. 8.

**_2 Kyi-toh i da-mô-fong, 5 i pah-tsong-keh yüong-nying, 14 i Pi-teh-keh lao-dziang m, 16 i hyü-to bing-nying; 18 keng Cü-keh i-s: 23 peh do fong bing-zing, 28 jong liang-ke nying sing-zông kön-c'ih kyü, 31 ing-zing kyü tseo-tsing ih-pæn ts cong-yiang._**

> **_2 基督醫大麻瘋，5 醫百總個用人，14 醫彼得個老丈母，16 醫許多病人；18 跟主個意思：23 畀大風平靜，28 從兩個人身上趕出鬼，31 應承鬼走進一班豬中央。_**

·1 Yia-su tseo-lôh sæn, yiu hyü-to nying keng Ge.

> 1 耶穌走落山，有許多人跟渠。

·2 ZIU yiu ih-ke nying sang da-mô-fong le pa Ge, kông, “Cü, Ng ziah-z k'eng, neng-keo peh ngô kyih-zing.”

> 2 就有一個人生大麻瘋來拜渠，講，“主，爾若是肯，能夠畀我潔淨。”

·3 Yia-su long-c'ih siu, môh-môh ge, kông, “Ngô z k'eng ng hao kyih-zing.” Da-mô-fong lih-k'eh kyih-zing.

> 3 耶穌{隆}出手，摸摸渠，講，“我是肯爾好潔淨。”大麻瘋立刻潔淨。

·4 Yia-su teh ge kông, “Feh-k'o teh bih-nying kông; tæn-tsih k'e peh tsi-s mông-ih-mông, tsiao Mo-si-keh feng-fu hyin li-veh, hao peh ge-he tso te-tsing.”

> 4 耶穌搭渠講，“弗可搭別人講；單只去畀祭司望一望，照摩西個吩咐獻禮物，好畀渠許做對證。”

·5 Yia-su tseo-tsing Kô-pah-nong z-'eo, yiu ih-ke pah-tsong tseo-le gyiu Ge, kông,

> 5 耶穌走進迦百農時候，有一個百總走來求渠，講，

·6 “Cü, ngô-keh yüong-nying sang fong-t'æn bing tao ze u-li, t'ong-teh mang.”

> 6 “主，我個用人生瘋癱病倒在{烏}裏，痛得猛。”

·7 Yia-su teh ge kông, “Ngô we le i ge.”

> 7 耶穌搭渠講，“我會來醫渠。”

·8 Pah-tsong we-teh kông, “Cü, Ng tao ngô sô-ô le ngô feh kön-tông: Ng tsih kông ih-kyü, ngô-keh yüong-nying ziu we jün-yü.

> 8 百總回答講，“主，爾到我舍下來我弗敢當：爾只講一句，我個用人就會痊癒。

·9 Ing-yü ngô z voh bih-nying ke-kwön, yi yiu ping voh ngô ke-kwön: ngô ao ih-ke k'e, ziu k'e, ao ih-ke le, ziu le; ao ngô nu-boh, k'e tso ih-yiang z-kön, ge ziu k'e tso.”

> 9 因爲我是服別人該管，又有兵服我該管：我{詨}一個去，就去，{詨}一個來，就來；{詨}我奴僕，去做一樣事幹，渠就去做。”

·10 Yia-su t'ing-djôh ziu hyi-gyi, teh keng-jong nying kông, “Ngô lao-zih teh ng kông, t'ih do siang-sing-keh sing, ziu-z ze Yi-seh-lih pah-sing cong-yiang Ngô vong p'ong-djôh-ku.

> 10 耶穌聽着就希奇，搭跟從人講，“我老實搭爾講，{剔}大相信個心，就是在以色列百姓中央我朆碰着過。

·11 Ngô yi teh ng kông, Jong tong-pin jong si-pin yiu hyü-to nying we le, teh Ô-pah-læh-hön, Yi-sæh, Ngô-kôh, ze t'in-koh jü-de zo-zih:

> 11 我又搭爾講，從東邊從西邊有許多人會來，搭亞伯拉罕，以撒，雅各，在天國聚隊坐席：

·12 dæn-z peng-koh-keh n-ts iao kön-c'ih tao nga-min heh-ön di-fông: ze-kæn pih yiu ngao-ngô-ts'ih-ts' k'oh-hyiang.”

> 12 但是本國個兒子要趕出到外面黑暗地方：在{簡}必有咬牙切齒哭響。”

·13 Yia-su teh pah-tsong kông, “Hao cün-k'e; tsiao ng siang-sing-keh sing peh ng tso-zing.” Ge-keh yüong-nying k'eo-k'eo keh z-'eo jün-yü.

> 13 耶穌搭百總講，“好轉去；照爾相信個心畀爾做成。”渠個用人{扣}{扣}箇時候痊癒。

·14 Yia-su tseo-tsing Pi-teh u-li, mông ge lao-dziang-m kyi-sing fæh nyih tao-kæn.

> 14 耶穌走進彼得{烏}裏，望渠老丈母{己}身發熱倒{簡}。

·15 Ziu môh-môh ge siu, nyih bing ziu t'e-gao; ge ziu nang-ky'i-le voh-z Ge.

> 15 就摸摸渠手，熱病就退爻；渠就{儜}起來服事渠。

·16 Æn-keng yiu nying ta hyü-to bi kyü vu-keh nying tao Yia-su su-ze: Yia-su yüong ih-kyü wa kön-c'ih kyü, wæ-yiu i-hao ih-ts'ih sang bing-keh nying:

> 16 晏根有人帶許多被鬼附個人到耶穌所在：耶穌用一句話趕出鬼，還有醫好一切生病個人：

·17 hao peh sin-ts Yi-se-ô su kông shih-wa yiu ing-nyin, ziu-z, “Ge z tæn-k'e ngô-he-keh k'u-næn, tæn-tông ngô-he-keh bing-t'ong. [Y.53.4.]

> 17 好畀先知以賽亞所講說話有應驗，就是，“渠是擔去我許個苦難，擔當我許個病痛。

·18 YIA-SU mông-djôh hyü-to nying yü-cün Ge, ziu feng-fu meng-du tao te-'ön k'e.

> 18 耶穌望着許多人圍轉渠，就吩咐門徒到對岸去。

·19 Yiu ih-ke doh-shü-nying tseo-le, teh Ge kông, “Sin-sang, Ng feh-leng tao 'ah-yi k'e ngô iao keng Ng.”

> 19 有一個讀書人走來，搭渠講，“先生，爾弗論到{何}{裏}去我要跟爾。”

·20 Yia-su teh ge kông, “Wu-li yiu dong, k'ong-cong-keh tiao yiu k'o; dæn-z Nying-keh N-ts m-yiu su-ze hao djü.”

> 20 耶穌搭渠講，“狐狸有洞，空中個鳥有窠；但是人個兒子無有所在好住。”

·21 Yi yiu ih-ke meng-du teh Ge kông, “Cü, peh ngô sin cün-k'e ön-tsông ngô ah-pang.”

> 21 又有一個門徒搭渠講，“主，畀我先轉去安葬我阿伯。”

·22 Yia-su teh ge kông, “Keng Ngô le; peh s-nying ön-tsông ge s-nying.

> 22 耶穌搭渠講，“跟我來；畀死人安葬渠死人。

·23 Yia-su lôh jün, meng-du ziu keng Ge.

> 23 耶穌落船，門徒就跟渠。

·24 He-zông mah-ding tsôh do fong-lông, jün bi lông ke-lao: dæn-z Yia-su kw'eng-kæn.

> 24 海上驀定作大風浪，船被浪蓋牢：但是耶穌睏{簡}。

·25 Meng-du tseo-le, ao Ge sing, kông, “Cü, kyiu ngô-he: ngô-he iao s.”

> 25 門徒走來，{詨}渠醒，講，“主，救我許：我許要死。”

·26 Yia-su teh ge kông, “Siao siang-sing-keh nying, ng yü zah-m p'ô?” Ziu nang-ky'i, tsah-væh fong teh he; he lih-k'eh bing-zing.

> 26 耶穌搭渠講，“小相信個人，爾爲甚麼怕？”就{儜}起，責罰風搭海；海立刻平靜。

·27 Cong-nying tu hyi-gyi, kông, “Keh-z zao-teh Nying, lin fong teh he tu we i-jing Ge?”

> 27 衆人都希奇，講，“箇是{唣}{得}人，連風搭海都會依順渠？”

·28 Yia-su ih tao te-'ön Kah-kah-sô di-fông, yiu liang-ke bi kyü vu-keh nying ting li-'e, nying m-tæn tseo-ku keh-da lu, jong veng-mo tseo-c'ih p'ong-djôh Ge.

> 28 耶穌一到對岸革革沙地方，有兩個被鬼附個人頂厲害，人無膽走過箇{埭}路，從墳墓走出碰着渠。

·29 Ziu ao-ky'i-le, kông, “Zông-ti-keh N-ts Yia-su, ngô-he teh Ng yiu zah-m siang-kön? z-'eo vong tao Ng we tao-i le mo-næn ngô-he?”

> 29 就{詨}起來，講，“上帝個兒子耶穌，我許搭爾有甚麼相干？時候朆到爾會到{倚}來磨難我許？”

·30 Yün su-ze yiu ih-do-pæn ts ze-kæn ky'üoh.

> 30 遠所在有一大班豬在{簡}喫。

·31 Kyü ziu gyiu Yia-su, kông, “Ng ziah kön ngô-he c'ih, peh ngô-he tseo-tsing ts cong-yiang.”

> 31 鬼就求耶穌，講，“爾若趕我許出，畀我許走進豬中央。”

·32 Yia-su teh ge kông, “K'e.” Ge-he tseo-c'ih, tao ts cong-yiang: 'eh-pæn ts diao tao sæn-kyiah ts'ön-lôh he-li, tsing-s.

> 32 耶穌搭渠講，“去。”渠許走出，到豬中央：合班豬趒到山腳竄落海裏，浸死。

·33 K'ön ts nying diao-tsing zing, keh-gyin z-kön, lin kyü vu-keh z-kön, tu t'ong-ts ge-he.

> 33 看豬人趒進城，箇件事幹，連鬼附個事幹，都通知渠許。

·34 Zing-li nying tu tseo-c'ih, ih mông-djôh Yia-su, ziu gyiu Ge li-k'e ge di-ka.

> 34 城裏人都走出，一望着耶穌，就求渠離開渠地界。


## Mt. 9.

> Mt. 9.

**_2 Kyi-toh i fong-t'æn, 9 ao zo ze shü-kwæn-keh Mô-t'a keng Ge, 10 teh siu-din-liang ze-nying jü-de zo-zih, 14 kông zao yün-ku Ge-keh meng-du feh kying-zih, 20 i hyüih-leo-keh bing, 23 peh Nga-lu-keh nô weh-cün-le, 27 i liang-ke hæh-ngæn, 32 i hao bi kyü vu-keh ô-lao, 36 e-lin si-zông nying._**

> **_2 基督醫瘋癱，9 {詨}坐在稅關個馬太跟渠，10 搭收田糧罪人聚隊坐席，14 講{唣}緣故渠個門徒弗禁食，20 醫血漏個病，23 畀睚魯個女活轉來，27 醫兩個瞎眼，32 醫好被鬼附個啞佬，36 哀憐世上人。_**

·1 Yia-su lôh jün, ku-du tao Z-keh peng-zing.

> 1 耶穌落船，過渡到自個本城。

·2 Yiu nying kông ih-ke fong-t'æn, kw'eng ze p'u-pæn, tao Ge su-ze: Yia-su mông ge-he yiu siang-sing-keh sing, teh fong-t'æn cü-ts kông, “N-ts, fông-sing; ng-keh ze sô-gao.”

> 2 有人扛一個瘋癱，睏在鋪板，到渠所在：耶穌望渠許有相信個心，搭瘋癱主子講，“兒子，放心；爾個罪赦爻。”

·3 Yiu kyi-ke doh-shü-nying sing-li kông, “Keh Nying kông sih-doh shih-wa.”

> 3 有幾個讀書人心裏講，“箇人講褻瀆說話。”

·4 Yia-su hyiao-teh ge-keh sing-i ziu kông, “Ng-he sing-li tsa sang zeng ôh-i?

> 4 耶穌曉得渠個心意就講，“爾許心裏怎生存惡意？

·5 Wæ-z kông, “Ng-keh ze sô-gao, wæ-z kông, Nang-ky'i tseo, — nô ih-yiang yüong-yi?

> 5 還是講，“爾個罪赦爻，還是講，{儜}起走，——哪一樣容易？

·6 Yin-ze peh ng-he hyiao-teh Nying-keh N-ts ze si-zông yiu sô-ze-keh gyün-ping, (ziu teh fong-t'æn cü-ts kông,) Nang-ky'i, do p'u-pæn cün u-li k'e.”

> 6 現在畀爾許曉得人個兒子在世上有赦罪個權柄，（就搭瘋癱主子講，）{儜}起，馱鋪板轉{烏}裏去。”

·7 Ge ziu nang-ky'i, cün u-li k'e.

> 7 渠就{儜}起，轉{烏}裏去。

·8 Cong-nying mông-djôh tu hyi-gyi, ziu kyü yüong-wa peh Zông-ti, ing-yü Ge yiu t'ih do gyün-ping s-peh nying.

> 8 衆人望着都希奇，就歸榮華畀上帝，因爲渠有{剔}大權柄賜畀人。

·9 YIA-SU jong keh su-ze tseo-ku, mông-djôh ih-ke nying, ming-z Mô-t'a, zo ze shü-kwæn: teh ge kông, “Keng Ngô le.” Ge ziu nang-ky'i, keng Yia-su.

> 9 耶穌從箇所在走過，望着一個人，名字馬太，坐在稅關：搭渠講，“跟我來。”渠就{儜}起，跟耶穌。

·10 Yia-su ze ge oh-li zo-zih, yiu hyü-to siu-din-liang teh ze-nying tseo-le, teh Yia-su lin meng-du jü-de zo-zih.

> 10 耶穌在渠屋裏坐席，有許多收田糧搭罪人走來，搭耶穌連門徒聚隊坐席。

·11 Fæh-li-se nying mông-djôh, teh Ge meng-du kông, “Ng-keh Sin-sang tsa-sang teh siu-din-liang lin ze-nying jü-de ky'üoh-væn?”

> 11 法利賽人望着，搭渠門徒講，“爾個先生怎生搭收田糧連罪人聚隊喫飯？”

·12 Yia-su t'ing-djôh, teh ge kông, “Gyin-keh nying feh iao t'a-i sin-sang, yiu bing nying iao.

> 12 耶穌聽着，搭渠講，“健個人弗要太醫先生，有病人要。

·13 ‘Ngô iao e-lin, feh iao tsi-veh,’ ['O.6.6.] keh-tsih shü tsa-sang i-s, ng-he hao k'e ts'eng ming-bah: ing-yü Ngô le, feh-z ao tsing-dzih nying hwe-ke, z ao ze-nying hwe-ke.”

> 13 ‘我要哀憐，弗要祭物，’箇節書怎生意思，爾許好去忖明白：因爲我來，弗是{詨}正直人悔改，是{詨}罪人悔改。”

·14 Keh z-'eo Iah-'ön-keh meng-du tao Yia-su su-ze le, kông, “Ngô-he teh Fæh-li-se nying zông-zông kying-zih, Ng-keh meng-du tsa-sang feh kying-zih?”

> 14 箇時候約翰個門徒到耶穌所在來，講，“我許搭法利賽人常常禁食，爾個門徒怎生弗禁食？”

·15 Yia-su teh ge kông, “Sing-lông teh 'o-hyi nying jü-de, tsa-sang iao sing-t'ong? dæn-z tsiang-le sing-lông iao li-k'e ge-he, keh z-'eo iao kying-zih.

> 15 耶穌搭渠講，“新郎搭賀喜人聚隊，怎生要心痛？但是將來新郎要離開渠許，箇時候要禁食。

·16 M-yiu nying yüong sing pu pu gyiu i-zông; sang-teh su pu-keh sing pu pang-se gyiu i-zông, ge-keh se-k'ong ziu kah-nga do.

> 16 無有人用新布補舊衣裳；省得所補個新布綳碎舊衣裳，渠個碎孔就格外大。

·17 Ah feh yüong gyiu bi-de din sing tsiu: sang-teh bi-de lih-k'e, tsiu leo-gao, bi-de yi wa-gao: tsong z yüong sing bi-de din sing tsiu, liang-yiang tu pao lao.”

> 17 也弗用舊皮袋墊新酒：省得皮袋裂開，酒漏爻，皮袋又壞爻：總是用新皮袋墊新酒，兩樣都保牢。”

·18 YIA-SU teh ge-he kông keh shih-wa z-'eo, yiu ih-ke kwön le pa Ge, Kông, “Ngô-keh nô te s-gao: dæn-z Ng le yüong siu en ge, ge we weh.”

> 18 耶穌搭渠許講箇說話時候，有一個官來拜渠，講，“我個女{對}死爻：但是爾來用手按渠，渠會活。”

·19 Yia-su ziu ky'i-le, keng ge, meng-du ah jü-de k'e.

> 19 耶穌就起來，跟渠，門徒也聚隊去。

·20 Yiu ih-ke nyü-nying sang hyüih-leo bing zih-nyi nyin. ze Yia-su 'eo-min tseo-le. môh-djôh Ge i-zông-kying:

> 20 有一個女人生血漏病十二年。在耶穌後面走來。摸着渠衣裳襟。

·21 ing-yü ge sing-li kông, “Ngô tæn-tsih môh-djôh Ge i-zông, ziu jün-yü.”

> 21 因爲渠心裏講，“我單只摸着渠衣裳，就痊癒。”

·22 Yia-su le-cün mông-djôh ge, kông, “Nô, ng hao fông-sing; z ng siang-sing-keh sing peh ng jün-yü.” Keh nyü-nying tông-z jün-yü.

> 22 耶穌{擂}轉望着渠，講，“女，爾好放心；是爾相信個心畀爾痊癒。”箇女人當時痊癒。

·23 Yia-su ih tao kwön-keh u-li, mông-djôh yiu c'ü-ku-tang, wæ-yiu hyü-to nying yia-yia-sing,

> 23 耶穌一到官個{烏}裏，望着有吹鼓打，還有許多人耶耶聲。

·24 ziu teh ge kông, “Tseo-k'e ting: keh nô vong s, z kw'eng-k'e.” Ge-he ziu lang-siao Ge.

> 24 就搭渠講，“走去{丁}：箇女朆死，是睏去。”渠許就冷笑渠。

·25 Cong-nying bi kön-c'ih, Yia-su ziu tseo-tsing, ky'in ge siu; keh nô ziu nang-ky'i.

> 25 衆人被趕出，耶穌就走進，牽渠手；箇女就{儜}起。

·26 Keh z-kön yiang-pin keh di-fông.

> 26 箇事幹揚遍箇地方。

·27 Yia-su jong keh di-fông tseo-ku, yiu liang-ke hæh-ngæn keng Ge, ao-hyiang, kông, “Da-bih-keh 'Eo-de, k'o-lin ngô-he.”

> 27 耶穌從箇地方走過，有兩個瞎眼跟渠，{詨}響，講，“大闢個後代，可憐我許。”

·28 Yia-su tseo-tsing oh-li, hæh-ngæn tseo tao Ge min-zin: Yia-su teh ge kông, “Keh z-kön ng-he siang-sing Ngô neng-keo tso feh?” Ge kông, “Cü, ngô-he siang-sing.”

> 28 耶穌走進屋裏，瞎眼走到渠面前：耶穌搭渠講，“箇事幹爾許相信我能夠做弗？”渠講，“主，我許相信。”

·29 Yia-su ziu môh-môh ge ngæn, kông, “Tsiao ng siang-sing-keh sing peh ng tso-zing.”

> 29 耶穌就摸摸渠眼，講，“照爾相信個心畀爾做成。”

·30 Ge-keh ngæn ziu mông-djôh. Yia-su coh-fu ge, kông, “Yüong liu-sing feh-k'o peh bih-nying hyiao-teh.”

> 30 渠個眼就望着。耶穌囑咐渠，講，“用留心弗可畀別人曉得。”

·31 Dæn-z ge-he tseo-c'ih peh Yia-su ming-sing djün-pin keh di-fông.

> 31 但是渠許走出畀耶穌名聲傳遍箇地方。

·32 Ge-he tseo-c'ih z-'eo, yiu nying ta ih-ke bi kyü vu-keh ô-lao tao Ge min-zin.

> 32 渠許走出時候，有人帶一個被鬼附個啞佬到渠面前。

·33 Kyü ih kön-c'ih, ô-lao ziu kông shih-wa: cong-nying tu hyi-gyi, kông, “Ze Yi-seh-lih di-fông jong-le vong mông-djôh keh-yiang z-kön.”

> 33 鬼一趕出，啞佬就講說話：衆人都希奇，講，“在以色列地方從來朆望着箇樣事幹。”

·34 Dæn-z Fæh-li-se nying kông, “Ge z k'ao-djôh kyü-wông kön-c'ih kyü.”

> 34 但是法利賽人講，“渠是靠着鬼王趕出鬼。”

·35 YIA-SU tseo-pin kôh zing-li kôh hyiang-ts'eng, ze ge-he jü-we-dông kao-hyüing, djün t'in-koh-keh foh-ing, wæ-yiu i pah-sing-keh yiang-yiang bing-t'ong.

> 35 耶穌走遍各城裏各鄉村，在渠許聚會堂教訓，傳天國個福音，還有醫百姓個樣樣病痛。

·36 Mông-djôh keh hyü-to nying, ziu fæh z-pe sing e-lin ge-he, ing-yü ge-he z kw'eng-k'u li-sæn, ziang m-nying kwön-keh yiang.

> 36 望着箇許多人，就發慈悲心哀憐渠許，因爲渠許是困苦離散，像無人管個羊。

·37 Ge ziu teh meng-du kông, “Nyin-zing da-joh, tso kong-nying ky'üih.

> 37 渠就搭門徒講，“年成大熟，做工人缺。

·38 Su-i ng-he ke gyiu siu-keh Cü-nying-kô ts'a kong-nying siu-keh.”

> 38 所以爾許該求收割主人家差工人收割。”


## Mt. 10.

> Mt. 10.

**_1 Kyi-toh ts'a zih-nyi s-du c'ih-meng djün-dao i bing, 5 feng-fu ge-he tao 'ah-yi k'e, tsa tso-fæh, 16 t'ong-ts ge iao p'ong-djôh pih-næn z-kön: 40 Kông tsih-ziu ge-he cü-ts we teh-djôh pao-ing._**

> **_1 基督差十二使徒出門傳道醫病，5 吩咐渠許到{何}{裏}去，怎做法，16 通知渠要碰着逼難事幹：40 講接受渠許主子會得着報應。_**

·1 Ziu ao Ge zih-nyi meng-du le, s-peh ge gyün-ping hao kön-c'ih we-u-keh kyü, i hao yiang-yiang bing-t'ong.

> 1 就{詨}渠十二門徒來，賜畀渠權柄好趕出穢污個鬼，醫好樣樣病痛。

·2 Keh zih-nyi s-du ming-z di-ih, Si-meng yi ts'ing-hwu Pi-teh teh ge hyüong-di Ön-teh-lih; Si-pi-t'a-keh n-ts Ngô-kôh, teh ge hyüong-di Iah-'ön;

> 2 箇十二使徒名字第一，西門又稱呼彼得搭渠兄弟安得烈；西庇太個兒子雅各，搭渠兄弟約翰；

·3 Fi-lih, teh Pô-to-lo-ma; To-mô, teh siu-din-liang-keh Mô-t'a; Ô-læh-fi-keh n-ts Ngô-kôh, teh Læh-pa, yi ts'ing-hwu Dæh-t'a;

> 3 腓力，搭巴多羅買；多馬，搭收田糧個馬太；亞拉腓個兒子雅各，搭拉拜，又稱呼達太；

·4 Kô-nô-keh Si-meng, teh ma Yia-su Kô-liah-keh Yiu-da.

> 4 迦拿個西門，搭賣耶穌加略個猶大。

·5 Yia-su ts'a keh zih-nyi-ke nying, feng-fu ge-he, kông, “Feh-k'o tao bih-koh-nying di-fông k'e, feh-k'o tseo-tsing Sæh-mô-li-ô nying-keh zing-li:

> 5 耶穌差箇十二個人，吩咐渠許，講，“弗可到別國人地方去，弗可走進撒馬利亞人個城裏：

·6 neng-ts tao Yi-seh-lih zoh-veng mi-lu-keh yiang su-ze k'e.

> 6 寗之到以色列族分迷路個羊所在去。

·7 Ng-he i-lu iao djün dao, kông, ‘T'in-koh z gying-gao.’

> 7 爾許依路要傳道，講，‘天國是近爻。’

·8 Yiu bing-keh, i ge, da-mô-fong, peh ge kyih-zing; s-nying, peh ge weh-cün-le, kyü, peh ge kön-c'ih: ng-he bah-bah teh-le, hao bah-bah peh nying.

> 8 有病個，醫渠，大麻瘋，畀渠潔淨；死人，畀渠活轉來，鬼，畀渠趕出：爾許白白得來，好白白畀人。

·9 “Ng-keh iao-yü-li feh k'o ta kying-ts, nying-ts, dong-din;

> 9 “爾個腰圍裏弗可帶金子，銀子，銅鈿；

·10 lu-zông yüong-keh pao-voh, shông t'ao i-zông, 'a, en-siu-bông, tu feh iao ta; ing-yü kong-nying teh-djôh ge ky'üoh-zih z ing-ke.

> 10 路上用個包袱，雙套衣裳，鞋，按手棒，都弗要帶；因爲工人得着渠喫食是應該。

·11 Ng-he jü-bin tseo-tsing nô zing-li, nô hyiang-ts'eng, iao tang-t'ing keh su-ze nô ih-ke z hao nying; ziu djü ze ge u-li, ih-dzih tao k'e z-'eo.

> 11 爾許隨便走進哪城裏，哪鄉村，要打聽箇所在哪一個是好人；就住在渠{烏}裏，一直到去時候。

·12 Tseo-tsing keh-veng nying-kô, iao gyiu ge bing-ön.

> 12 走進箇份人家，要求渠平安。

·13 Keh-veng nying-kô ziah ing-ke teh-djôh, ng-he su gyiu-keh bing-ön ziu we ling-djôh ge: ziah feh ing-ke teh-djôh, keh bing-ön ziu kyü peh ng z.

> 13 箇份人家若應該得着，爾許所求個平安就會臨着渠：若弗應該得着，箇平安就歸畀爾自。

·14 Nying ziah feh tsiao-tsih ng-he, feh t'ing ng-keh shih-wa, tseo-c'ih keh-veng nying-kô 'oh-tsia keh zing-li z-'eo, hao tæn-gao ng kyiah-zông-keh hwe-dzing.

> 14 人若弗招接爾許，弗聽爾個說話，走出箇份人家或者箇城裏時候，好撣爻爾腳上個灰塵。

·15 Ngô lao-zih teh ng kông, Tao sing-p'ön nyih-ts, Su-to-mô teh Ngô-mo-læh-keh ying-væh pi keh zing-li wæ ky'ing.

> 15 我老實搭爾講，到審判日子，所多馬搭蛾摩拉個刑罰比箇城裏還輕。

·16 “Ngô ts'a ng-he k'e, ziang yiang tseo-tsing za-lông cong-yiang: su-i ng iao ziang zô ts'ong-ming, ziang bôh-kön lao-zih.

> 16 “我差爾許去，像羊走進豺狼中央：所以爾要像蛇聰明，像{薄}鴿老實。

·17 Ng-he iao kying-vông nying: ing-yü ge iao song ng-he tao kong-we, ze ge jü-we-dông yüong pin tang ng-he;

> 17 爾許要謹防人：因爲渠要送爾許到公會，在渠聚會堂用鞭打爾許；

·18 wæ-yiu yü Ngô-keh yün-ku ka ng-he tao tsong-toh teh wông-ti min-zin, peh ge teh bih-koh nying tso te-tsing.

> 18 還有爲我個緣故解爾許到總督搭皇帝面前，畀渠搭別國人做對證。

·19 Ge ka ng-he z-'eo, feh yüong zeo zah-m shih-wa tsa kông-fæh: tao keh z-'eo ing-ke kông shih-wa we s-peh ng.

> 19 渠解爾許時候，弗用愁甚麼說話怎講法：到箇時候應該講說話會賜畀爾。

·20 Ing-yü ze-teh kông, feh-z ng z-kyi, z ng-he Vu-ts'ing-keh Sing-Ling ze ng-he li-min kông.

> 20 因爲在{搭}講，弗是爾自己，是爾許父親個聖靈在爾許裏面講。

·21 Keh z-'eo hyüong-di we peh hyüong-di, ah-pang we peh n-ts song kwön bæn ge s-ze: n-nô ah we dong-siu, tsông-s do-lao-nying.

> 21 箇時候兄弟會畀兄弟，阿伯會畀兒子送官辦渠死罪：兒女也會動手，妝死大佬人。

·22 Ng-he yü Ngô-keh ming-deo pih iao bi cong-nying ün-'eng: dæn-z zing-ne tao-ti cü-ts, hao teh-djôh kyiu.

> 22 爾許爲我個名頭必要被衆人怨恨：但是忍耐到底主子，好得着救。

·23 Ziah yiu nying ze keh zing-li pih-næn ng-he, hao dao tao bih zing-li: Ngô lao-zih teh ng kông, Yi-seh-lih kôh zing-li ng-he wæ-vong tseo-pin, Nying-keh N-ts ziu tao-gao.

> 23 若有人在箇城裏逼難爾許，好逃到別城裏：我老實搭爾講，以色列各城裏爾許還朆走遍，人個兒子就到爻。

·24 “'Ôh-sang feh neng do-jü sin-sang, nu-boh feh neng do-jü cü-nying-kô.

> 24 “學生弗能大如先生，奴僕弗能大如主人家。

·25 'Ôh-sang ziang sin-sang, nu-boh ziang cü-nying-kô, ziu keo-gao. Nying zông-ts'ia kông Cü-nying-kô z Bih-si-poh, 'o-hyüông Ge kô-li nying!

> 25 學生像先生，奴僕像主人家，就夠爻。人尚且講主人家是別西卜，何況渠家裏人！

·26 Su-i feh yüong p'ô ge-he: ing-yü m-yiu ön-zông z-kön feh lu-c'ih-le; m-yiu s-'ô z-kön feh peh bih-nying hyiao-teh.

> 26 所以弗用怕渠許：因爲無有暗藏事幹弗露出來；無有私下事幹弗畀別人曉得。

·27 Ngô ze ön-cong su-ze teh ng kông, ng-he ze ming-liang di-fông hao kông-c'ih: ng-he ng-tô-li su t'ing-djôh, ze oh-zông hao djün-yiang.

> 27 我在暗中所在搭爾講，爾許在明亮地方好講出：爾許耳朵裏所聽着，在屋上好傳揚。

·28 Sæh sing-t'i feh neng sæh ling-weng cü-ts feh yüong p'ô ge; neng-keo mih-gao ling-weng lin sing-t'i ze di-nyüoh Cü-ts, neng-ts p'ô Ge.

> 28 殺身體弗能殺靈魂主子弗用怕渠；能夠滅爻靈魂連身體在地獄主子，寗之怕渠。

·29 Liang-tsih tsiang ky'i feh-z ih-feng nying-ts hao ma? ziah feh-z ng Vu-ts'ing-keh ing-hyü, lin ih-tsih tu fe tih-lôh di:

> 29 兩隻雀豈弗是一分銀子好賣？若弗是爾父親個應許，連一隻都{=弗會}跌落地：

·30 ziu-z ng-he-keh deo-fæh tu su-ku.

> 30 就是爾許個頭髮都數過。

·31 Su-i feh yüong p'ô; ng-he z pi hyü-to tsiang wæ kyü-djong.

> 31 所以弗用怕；爾許是比許多雀還貴重。

·32 Væn-pah ze nying min-zin tsiao-nying Ngô cü-ts, ze Ngô t'in-zông Vu-ts'ing min-zin Ngô ah we tsiao-nying ge.

> 32 凡百在人面前招認我主子，在我天上父親面前我也會招認渠。

·33 Ze nying min-zin feh tsiao-nying Ngô cü-ts, ze Ngô t'in-zông Vu-ts'ing min-zin Ngô ah feh tsiao-nying ge.

> 33 在人面前弗招認我主子，在我天上父親面前我也弗招認渠。

·34 “Ng-he feh iao ts'eng Ngô le peh t'in-'ô t'a-bing; Ngô le, feh-z peh ge t'a-bing, z peh ge dong tao-ping.

> 34 “爾許弗要忖我來畀天下太平；我來，弗是畀渠太平，是畀渠動刀兵。

·35 Ing-yü Ngô le z peh n-ts teh ah-pang, nô teh nyiang, sing-vu teh kô-nyiang, tu we z wa z:

> 35 因爲我來是畀兒子搭阿伯，女搭娘，新婦搭家娘，都會自划自：

·36 nying-keh dziu-dih, ziu-z z-kyi kô-li nying.

> 36 人個仇敵，就是自己家裏人。

·37 E-kying vu-meo ku-yü e-kying Ngô, feh siang-p'e tso Ngô meng-du; e-sih n-nô ku-yü e-kying Ngô, feh siang-p'e tso Ngô meng-du.

> 37 愛敬父母過于愛敬我，弗相配做我門徒；愛惜兒女過于愛敬我，弗相配做我門徒。

·38 Feh gwæn zih-z-kô keng ngô cü-ts, yi feh siang-p'e tso Ngô meng-du.

> 38 弗擐十字架跟我主子，又弗相配做我門徒。

·39 Teh-djôh sing-ming cü-ts, we sông ge; yü Ngô sông sing-ming cü-ts, we teh-djôh ge.

> 39 得着性命主子，會喪渠；爲我喪性命主子，會得着渠。

·40 “Væn-pah tsiao-tsih ng-he ziu-z tsiao-tsih Ngô, tsiao-tsih Ngô ziu-z tsiao-tsih ts'a Ngô le Cü-ts.

> 40 “凡百招接爾許就是招接我，招接我就是招接差我來主子。

·41 Ziah yiu nying tsiao-tsih sin-ts-nying, yü ge z sin-ts-nying, we teh-djôh sin-ts-nying-keh pao-ing; ziah yiu nying tsiao-tsih tsing-dzih nying, yü ge z tsing-dzih nying ge we teh-djôh tsing-dzih nying-keh pao-ing.

> 41 若有人招接先知人，爲渠是先知人，會得着先知人個報應；若有人招接正直人，爲渠是正直人渠會得着正直人個報應。

·42 Ziah yiu nying do ih-tsæn lang-shü peh ih-ke siao-nying ky'üoh, yü ge z meng-du, Ngô lao-zih teh ng kông, Ge tsong fe sih-gao pao-ing.”

> 42 若有人馱一盞冷水畀一個小人喫，爲渠是門徒，我老實搭爾講，渠總{=弗會}失爻報應。”


## Mt. 11.

> Mt. 11.

**_2 Iah-'ön ts'a ge meng-du t'ao-sing Kyi-toh z-kön, 7 Kyi-toh tso te-tsing Iah-'ön z sin-ts-nying, 18 pah-sing kông Iah-'ön z tsa-sang, Kyi-toh z tsa-sang, 20 Kyi-toh tsah-væh Ko-leh-sing teh Pah-se-da di-fông, ing-yü m-yiu nying hwe-ke, 25 tsæn-mi Zông-ti-keh ts'ong-ming ing-yü Ge hyin-c'ih foh-ing peh siao-nying, 28 ts'ing lao-k'u cü-ts tao Ge su-ze le teh-djôh ön-tæn._**

> **_2 約翰差渠門徒討信基督事幹，7 基督做對證約翰是先知人，18 百姓講約翰是怎生，基督是怎生，20 基督責罰哥拉汛搭伯賽大地方，因爲無有人悔改，25 讚美上帝個聰明因爲渠顯出福音畀小人，28 請勞苦主子到渠所在來得着安耽。_**

·1 Yia-su feng-fu wön zih-nyi meng-du, ziu li-k'e keh su-ze tao kôh zing-li kao-hyüing djün dao.

> 1 耶穌吩咐完十二門徒，就離開箇所在到各城裏教訓傳道。

·2 IAH-'ÖN ze kæn-lao t'ing-djôh Kyi-toh su tso z-kön, ts'a liang-ke meng-du meng Ge, kông,

> 2 約翰在監牢聽着基督所做事幹，差兩個門徒問渠，講，

·3 Ing-ke le Cü-ts z Ng feh, wæ-z ngô tse sô-mông bih-nying?”

> 3 應該來主子是爾弗，還是我再奢望別人？”

·4 Yia-su we-teh, kông, “Ng-he su t'ing-djôh su mông-djôh, hao k'e t'ong-ts Iah-'ön:

> 4 耶穌回答，講，“爾許所聽着所望着，好去通知約翰：

·5 hæh-ngæn mông-djôh, pa-kyiah tseo lu, da-mô-fong kyih-zing, long ng-tô t'ing-djôh, s-nying weh-cün-le, yiu foh-ing dao-li djün peh gyüong-nying.

> 5 瞎眼望着，跛腳走路，大麻瘋潔淨，聾耳朵聽着，死人活轉來，有福音道理傳畀窮人。

·6 Væn-pah feh yü Ngô pæn-tih yiu foh-ky'i.”

> 6 凡百弗爲我扳跌有福氣，”

·7 Ge-he k'e z-'eo, Yia-su teh cong-nying kông Iah-'ön z-kön, ziu-z kông, “Ng-he jong-zin tseo-c'ih tao hông-yia mông zah-m? Iao mông bi fong c'ü-dong-keh lu-dih feh?

> 7 渠許去時候，耶穌搭衆人講約翰事幹，就是講，“爾許從前走出到荒野望甚麼？要望被風吹動個蘆荻弗？

·8 Ng-he tseo-c'ih k'e mông zah-m? Mông tsiah-sih hao i-zông-keh nying feh? Tsiah-sih ting-hao-keh z djü ze wông-kyüong-li.

> 8 爾許走出去望甚麼？望着飾好衣裳個人弗？着飾頂好個是住在王宮裏。

·9 Ng-he tseo-c'ih mông zah-m? Mông ih-ke sin-ts-nying feh? Ngô teh ng kông, Nyün-z, ping-ts'ia wæ ku-yü sin-ts-nying.

> 9 爾許走出望甚麼？望一個先知人弗？我搭爾講，{?原}是，幷且還過于先知人。

·10 Shü-li yiu sia-lôh, ‘Ngô tang-fæh Ngô-keh ts'a-s ze Ng min-zin, k'e bi-bæn Ng zin-deo-keh lu,” [Ml.3.1.] ziu-z ts-tin ge.

> 10 書裏有寫落，‘我打發我個差使在爾面前，去備辦爾前頭個路，”就是指點渠。

·11 Ngô lao-zih teh ng kông, Nyü-nying su sang m-yiu ih-ke do-jü 'Ang si-li Iah-'ön: dæn-z ze t'in-koh ting siao cü-ts wæ pi ge do.

> 11 我老實搭爾講，女人所生無有一個大如行洗禮約翰：但是在天國頂小主子還比渠大。

·12 Jong 'Ang-si-li Iah-'ön tao yin-ze væn-pah iao teh-djôh t'in-koh pih iao zing-lih, zing-lih cü-ts we teh-djôh.

> 12 從行洗禮約翰到現在凡百要得着天國必要盡力，盡力主子會得着。

·13 Ing-yü sin-ts-nying teh leh-fæh shü kông vong-le z-kön tao Iah-'ön yü-ts.

> 13 因爲先知人搭律法書講朆來事幹到約翰爲止。

·14 Ng-he ziah-z k'eng tsih-ziu keh shih-wa, ing-ke le-keh Yi-li-ô, ziu-z Iah-'ön.

> 14 爾許若是肯接受箇說話，應該來個以利亞，就是約翰。

·15 Yiu ng-tô we t'ing cü-ts, ing-ke t'ing.

> 15 有耳朵會聽主子，應該聽。

·16 “Dæn-z Ngô yüong zah-m hao pi yin-ze z-si? K'o-pi siao-nying zo ze z-dziang-zông, ao ge dong-bön, kông,

> 16 “但是我用甚麼好比現在時世？可比小人坐在市場上，{詨}渠同伴，講，

·17 ‘Ngô hyiang ng-he c'ü dih, ng-he feh t'iao-vu; ngô hyiang ng k'oh, ng-he feh sing-t'ong.’

> 17 ‘我向爾許吹笛，爾許弗跳舞；我向爾哭，爾許弗心痛。’

·18 Ing-yü Iah-'ön le feh ky'üoh feh hæh, ge-he kông, ‘Ge z bi kyü vu-keh:’

> 18 因爲約翰來弗喫弗喝，渠許講，‘渠是被鬼附個：’

·19 Nying-keh N-ts le, yi ky'üoh yi hæh; ge-he kông, ‘Ge z t'ön-ky'üoh t'ön-tsiu-keh nying, ah z siu-din-liang teh ze-nying-keh bong-yiu!’ Dæn-z ts'ong-ming-keh nying we bin-c'ih ts'ong-ming-keh dao-li.”

> 19 人個兒子來，又喫又喝；渠許講，‘渠是貪喫貪酒個人，也是收田糧搭罪人個朋友！’但是聰明個人會辨出聰明個道理。”

·20 YIA-SU yü ze keh-sih zing-li tso hyü-to zing-tsih, m-nying hwe-ke, ziu tsah-væh ge, kông:

> 20 耶穌爲在箇些城裏做許多神跡，無人悔改，就責罰渠，講：

·21 “Ng Ko-læh-sing yiu 'o! Ng Pah-se-da yiu 'o! ing-yü ze ng-he cong-yiang su tso-keh zing-tsih ziah tso ze T'e-lo Si-teng, ge-he tsao-tsao p'i-mô ta hwe hwe-ke.

> 21 “爾哥拉汛有禍！爾伯賽大有禍！因爲在爾許中央所做個神跡若做在推羅西頓，渠許早早披麻戴灰悔改。

·22 Dæn-z Ngô teh ng kông, Tao sing-p'ön nyih-ts, T'e-lo Si-teng-keh ying-væh pi ng-he wæ ky'ing.

> 22 但是我搭爾講，到審判日子，推羅西頓個刑罰比爾許還輕。

·23 Kô-pah-nong, ng yi-kying sing tao t'in, tsiang-le iao fæn ng tao ing-s: ing-yü ze ng-he cong-yiang su tso-keh zing-tsih ziah tso ze Su-to-mô, ge tao yin-ze wæ ze-teh.

> 23 迦百農，爾已經升到天，將來要反爾到陰司：因爲在爾許中央所做個神跡若做在所多馬，渠到現在還在{搭}。

·24 Dæn-z Ngô teh ng kông, Tao sing-p'ön nyih-ts, Su-to-mô di-fông-keh ying-væh pi ng wæ ky'ing.”

> 24 但是我搭爾講，到審判日子，所多馬地方個刑罰比爾還輕。”

·25 Keh z-'eo Yia-su kông, “Vu-ts'ing, Ngô zia-zia Ng, t'in-di-keh Cü-tse, ing-yü Ng tsô-lao keh-sih z-kön feh peh ts'ong-ming ze-neng-keh nying hyiao-teh, z hyin-c'ih peh siao-nying:

> 25 箇時候耶穌講，“父親，我謝謝爾，天地個主宰，因爲爾遮牢箇些事幹弗畀聰明才能個人曉得，是顯出畀小人：

·26 Vu-ts'ing, nyün-z, ing-yü z Ng su hwön-hyi-keh ts-i.

> 26 父親，{?原}是，因爲是爾所歡喜個旨意。

·27 “Væn-veh tu z Ngô vu-ts'ing kao-de Ngô: djü-gao Vu-ts'ing m-nying sih-teh N-ts; djü N-ts teh N-ts su k'eng hyin-c'ih peh ge ts-nga, m-yiu nying sih-teh Vu-ts'ing.

> 27 “萬物都是我父親交代我：除爻父親無人識得兒子；除兒子搭兒子所肯顯出畀渠之外，無有人識得父親。

·28 “Væn-pah lao-k'u tæn djong-tæn cü-ts, hao tao Ngô su-ze le, Ngô we peh ng-he ön-weng.

> 28 “凡百勞苦擔重擔主子，好到我所在來，我會畀爾許安穩。

·29 Ngô yiu weng-ziu ky'in-hyü-keh sing; hao le gwæn Ngô-keh ah, 'ôh Ngô yiang; ng-he ziu we teh-djôh ling-weng-keh ön-weng.

> 29 我有溫柔謙虛個心；好來擐我個軛，學我樣；爾許就會得着靈魂個安穩。

·30 Ing-yü Ngô-keh ah z yüong-yi, Ngô-keh tæn z ky'ing.”

> 30 因爲我個軛是容易，我個擔是輕。”


## Mt. 12.

> Mt. 12.

**_1 Kyi-toh p'i-bing Fæh-li-se nying yü feh ming-bah ön-sih-nyih-keh i-s, 3 yüong Sing-shü shih-wa kao-hyüing ge, 9 kông hao z-kön hao tso, 13 ziu i ih-ke k'u-siu nying. 22 I ih-ke bi kyü vu-keh ô-lao. 31 Sih-doh Sing-Ling sô-feh-gao. 36 K'ong-deo shih-wa iao sing-p'ön. 38 P'i-bing feh siang-sing, siang mông gyi-z cü-ts: 49 t'ong-ts ge-he Ge-keh nyiang, hyüong-di teh ts-me-keh i-s._**

> **_1 基督批評法利賽人爲弗明白安息日個意思，3 用聖書說話教訓渠，9 講好事幹好做，13 就醫一個枯手人。22 醫一個被鬼附個啞佬。31 褻瀆聖靈赦弗爻。36 空頭說話要審判。38 批評弗相信，想望奇事主子：49 通知渠許渠個娘，兄弟搭姊妹個意思。_**

·1 KEH z-'eo Yia-su ön-sih-nyih tseo-ku mah-din; Ge meng-du du-hæh, tsah mah-deo ky'üoh.

> 1 箇時候耶穌安息日走過麥田；渠門徒肚{瞎}，摘麥頭喫。

·2 Fæh-li-se nying mông-djôh, teh Ge kông, “Ng-keh meng-du tso ön-sih-nyih feh ing-ke tso z-kön.”

> 2 法利賽人望着，搭渠講，“爾個門徒做安息日弗應該做事幹。”

·3 Yia-su teh ge kông, “Da-bih teh ge jü-de-keh nying du-hæh z-'eo, su tso z-kön ng-he p'ô vong doh-ku,

> 3 耶穌搭渠講，“大闢搭渠聚隊個人肚{瞎}時候，所做事幹爾許怕朆讀過，

·4 ziu-z tseo-tsing Zông-ti-keh oh, ky'üoh pa-kæn-keh ping, keh ping ge-z teh jü-de-keh nying tu feh ing-ke ky'üoh, tsih-yiu tsi-s hao ky'üoh?

> 4 就是走進上帝個屋，喫擺{簡}個餅，箇餅渠自搭聚隊個人都弗應該喫，只有祭司好喫？

·5 Wæ-yiu leh-fæh-li su kông, ön-sih-nyih tsi-s ze sing-din-li væn-djôh ön-sih-nyih, ah m-kao ze, ng-he p'ô vong doh-ku?

> 5 還有律法裏所講，安息日祭司在聖殿裏犯着安息日，也無告罪，爾許怕朆讀過？

·6 Ngô teh ng kông, Ze-i yiu Ih-ke pi sing-din wæ do.

> 6 我搭爾講，在{倚}有一個比聖殿還大。

·7 ‘Ngô iao e-lin feh iao tsi-veh, ’ ['O.6.6.] keh i-s ng-he ziah-z ming-bah, m-ze-keh nying ng fe ding ge ze.

> 7 ‘我要哀憐弗要祭物，’箇意思爾許若是明白，無罪個人爾{=弗會}定渠罪。

·8 Ing-yü Nying-keh N-ts z ön-sih-nyih-keh Cü.”

> 8 因爲人個兒子是安息日個主。”

·9 Yia-su li-k'e keh di-fông, tseo-tsing ge-keh jü-we-dông;

> 9 耶穌離開箇地方，走進渠個聚會堂；

·10 ze-kæn yiu ih-ke nying ih-tsih siu k'u-gao. Ge-he meng Yia-su, kông, “Ön-sih-nyih i-bing, hao i feh?” ge-he i-s iao kao Ge zông.

> 10 在{簡}有一個人一隻手枯爻。渠許問耶穌，講，“安息日醫病，好醫弗？”渠許意思要告渠狀。

·11 Yia-su teh ge kông, “Ng-he cong-yiang nô ih-ke yiu ih-tsih yiang, ziah-z ön-sih-nyih tih-lôh k'ang-li, feh peh ge bæh-ky'i-le?

> 11 耶穌搭渠講，“爾許中央哪一個有一隻羊，若是安息日跌落坑裏，弗畀渠拔起來？

·12 Nying pi yiang yiu to-siao kyü-djong! Su-i, ön-sih-nyih tso zin-z hao tso.”

> 12 人比羊有多少貴重！所以，安息日做善事好做。”

·13 Yia-su ziu teh keh nying kông, “Ng-keh siu long-c'ih-le,” Ge long-c'ih-le; ziu jün-yü, teh keh-tsih ih-yiang.

> 13 耶穌就搭箇人講，“爾個手{隆}出來，”渠{隆}出來；就痊癒，搭箇隻一樣。

·14 Fæh-li-se nying ziu tseo-c'ih, jü-de siang-liang tsa-sang hao djü-mih Yia-su.

> 14 法利賽人就走出，聚隊商量怎生好除滅耶穌。

·15 Yia-su hyiao-teh, ziu li-k'e keh di-fông: yiu hyü-to nying keng Ge; Ge ziu i-hao væn-pah yiu bing cü-ts,

> 15 耶穌曉得，就離開箇地方：有許多人跟渠；渠就醫好凡百有病主子，

·16 yi feng-fu ge-he feh iao yiang Ge ming-sing.

> 16 又吩咐渠許弗要揚渠名聲。

·17 hao peh sin-ts Yi-se-ô kông-ku shih-wa yiu ing-nyin, ziu-z kông,

> 17 好畀先知以賽亞講過說話有應驗，就是講，

·18 “Mông Ngô Nu-boh, Ngô su kæn-shün; Ngô su ts'ing-e, Ngô sing-li su hwön-hyi-keh: Ngô we s Ngô-keh Sing-Ling peh Ge, Ge ziu we djün tsing dao-li peh bih-koh nying.

> 18 “望我奴僕，我所揀選；我所親愛，我心裏所歡喜個：我會賜我個聖靈畀渠，渠就會傳真道理畀別國人。

·19 Ge fe siang-tsang, fe ao-ky'i-le; ze do ka-zông m-nying t'ing-djôh Ge sing-ing.

> 19 渠{=弗會}相爭，{=弗會}{詨}起來；在大街上無人聽着渠聲音。

·20 Ziu-siang-keh lu-dih Ge fe ngah dön, ze-teh me-keh læh-coh-sing fe meng u; dzih-tao Ge peh kong-nyi teh-sing.

> 20 受傷個蘆荻渠{=弗會}扼斷，在{搭}煝個蠟燭心{=弗會}悶烏；直到渠畀公義得勝。

·21 Yi yiu bih-koh-nying we nyiang-vông Ge-keh ming-deo.” [Y.42.1-4.]

> 21 又有別國人會仰望渠個名頭。”

·22 KEH z-'eo yiu ih-ke bi kyü vu-keh nying, z hæh-ngæn yi ô-lao, ta tao Yia-su min-zin: Yia-su i ge, peh hæh-ngæn we mông, ô-lao we kông.

> 22 箇時候有一個被鬼附個人，是瞎眼又啞佬，帶到耶穌面前：耶穌醫渠，畀瞎眼會望，啞佬會講。

·23 Cong-nying tu hyi-gyi, kông, “Keh ky'i feh-z Da-bih-keh 'Eo-de?”

> 23 衆人都希奇，講，“箇豈弗是大闢個後代？”

·24 Fæh-li-se nying ih t'ing-djôh ziu kông, “Ge kön-c'ih kyü, vu-fi z k'ao-djôh kyü-wông Bih-si-poh.”

> 24 法利賽人一聽着就講，“渠趕出鬼，無非是靠着鬼王別西卜。”

·25 Yia-su hyiao-teh ge-he sing-i, teh ge-he kông, “Væn-pah koh-veng feng-k'e siang-tsang, tsong iao pin tso hông-di; ih-ke zing-li 'oh-tsia ih-kô feng-k'e siang-tsang, tsong lih-feh-lao:

> 25 耶穌曉得渠許心意，搭渠許講，“凡百國{?分}分開相爭，總要變做荒地；一個城裏或者一家分開相爭，總立弗牢：

·26 ziah-z Sæh-dæn kön-c'ih Sæh-dæn, ziu-z feng-k'e siang-tsang; ge-keh koh tsa-sang lih-teh-lao?

> 26 若是撒但趕出撒但，就是分開相爭；渠個國怎生立得牢？

·27 Ngô kön-c'ih kyü ziah-z k'ao-djôh Bih-si-poh, ng-he-keh n-ts kön-c'ih kyü z k'ao-djôh nô ih-ke: su-i ge we sing-p'ön ng.

> 27 我趕出鬼若是靠着別西卜，爾許個兒子趕出鬼是靠着哪一個：所以渠會審判爾。

·28 Ngô kön-c'ih kyü ziah-z k'ao-djôh Zông-ti-keh Ling, Zông-ti-keh koh yi-kying ling-djôh ng-he.

> 28 我趕出鬼若是靠着上帝個靈，上帝個國已經臨着爾許。

·29 'Oh-tsia nô ih-ke iao tseo-tsing hao-hön-keh u-li, ts'iang-deh ge ze-veh? ky'i feh-z iao sin kw'eng-pông keh hao-hön? 'eo-deo hao ts'iang-deh ge u-li.

> 29 或者哪一個要走進好漢個{烏}裏，搶奪渠財物？豈弗是要先捆綁箇好漢？後頭好搶奪渠{烏}裏。

·30 Feh teh Ngô dong-sing ziu-z Ngô te-deo; feh teh Ngô siu-le ziu-z sæn-k'e.

> 30 弗搭我同心就是我對頭；弗搭我收來就是散開。

·31 “Su-i Ngô teh ng kông, Nying pah yiang ze-ôh teh sih-doh shih-wa tu hao sô-min; tsih-yiu sih-doh Sing-Ling feh we sô-min.

> 31 “所以我搭爾講，人百樣罪惡搭褻瀆說話都好赦免；只有褻瀆聖靈弗會赦免。

·32 Væn-pah kông shih-wa hyü-pông Nying-keh N-ts, hao sô-min; tsih-yiu kông shih-wa hyü-pông Sing-Ling, kying-si 'ô-si tu feh we sô-min.

> 32 凡百講說話毀謗人個兒子，好赦免；只有講說話毀謗聖靈，今世下世都弗會赦免。

·33 Jü ziah-z hao, ko-ts ah-z hao; jü ziah-z feh hao, ko-ts ah-z feh hao: ing-yü mông ge ko-ts hao hyiao-teh ge jü.

> 33 樹若是好，果子也是好；樹若是弗好，果子也是弗好：因爲望渠果子好曉得渠樹。

·34 Doh-zô-keh cong-tông, ng-he kyi-zin z ôh-nying, tsa neng-keo kông hao shih-wa? ing-yü k'eo su kông z jong sing-li mön-c'ih-le.

> 34 毒蛇個{?種}{?黨}，爾許既然是惡人，怎能夠講好說話？因爲口所講是從心裏滿出來。

·35 Zin nying, jong ge zin sing-li su k'ông-keh zin ziu fæh-c'ih zin le: ôh-nying jong ge sing-li su k'ông-keh ôh ziu fæh-c'ih ôh le.

> 35 善人，從渠善心裏所囥個善就發出善來：惡人從渠心裏所囥個惡就發出惡來。

·36 Ngô teh ng kông, Nying su kông-keh k'ong-deo shih-wa, tao sing-p'ön nyih-ts kyü-tang-kyü iao teh ge sön-tsiang.

> 36 我搭爾講，人所講個空頭說話，到審判日子句打句要搭渠算賬。

·37 Ing-yü sön ng tsing-dzih z jong ng-keh shih-wa; ding ng-keh ze ah-z jong ng-keh shih-wa.”

> 37 因爲算爾正直是從爾個說話；定爾個罪也是從爾個說話。”

·38 Keh z-'eo yiu kyi-ke doh-shü-nying teh Fæh-li-se nying teh Ge kông, “Sin-sang, ngô-he iao Ng hyin-c'ih gyi-z peh ngô-he mông.”

> 38 箇時候有幾個讀書人搭法利賽人搭渠講，“先生，我許要爾顯出奇事畀我許望。”

·39 Yia-su we-teh ge kông, “Keh hyüong-ôh kæn-ying-keh si-de tsih iao mông gyi-z; djü sin-ts Iah-nô-keh gyi-z ts-nga, tse m-yiu zah-m gyi-z peh ge mông.

> 39 耶穌回答渠講，“箇兇惡姦淫個世代只要望奇事；除先知約拿個奇事之外，再無有甚麼奇事畀渠望。

·40 Ing-yü ziang Iah-nô sæn-nyih sæn-yia ze do ng du-li; Nying-keh N-ts ah iao sæn-nyih sæn-yia ze di li-min.

> 40 因爲像約拿三日三夜在大魚肚裏；人個兒子也要三日三夜在地裏面。

·41 Nyi-nyi-vi nying tao sing-p'ön nyih-ts we nang-ky'i, ding keh si-de-keh ze: ing-yü ge-he t'ing Iah-nô-keh ky'ün-hwa ziu hwe-ke; dæn-z ze-i yiu pi Iah-nô wæ do.

> 41 尼尼微人到審判日子會{儜}起，定箇世代個罪：因爲渠許聽約拿個勸化就悔改；但是在{倚}有比約拿還大。

·42 Nön-pin-keh nyü-wông tao sing-p'ön nyih-ts we nang-ky'i, ding keh si-de-keh ze: ing-yü ge jong di-keh zing-deo tseo-le t'ing Su-lo-meng ts'ong-ming shih-wa; dæn-z ze-i yiu pi Su-lo-meng wæ do.

> 42 南邊個女王到審判日子會{儜}起，定箇世代個罪：因爲渠從地個盡頭走來聽所羅門聰明說話；但是在{倚}有比所羅門還大。

·43 “We-u kyü li-k'e nying-keh sing-zông ziu ze m-shü hông-di tseo-le-tseo-k'e zing ön-weng, zing-feh-djôh;

> 43 “穢污鬼離開人個身上就在無水荒地走來走去尋安穩，尋弗着；

·44 ziu kông, ‘Ngô we tseo-cün tao tseo-c'ih-keh u-li k'e.’ Ih tseo-tao, mông-djôh li-min z k'ong-keh, sao kön-zing, tsông-ky'i hao.

> 44 就講，‘我會走轉到走出個{烏}裏去。’一走到，望着裏面是空個，掃乾淨，裝起好。

·45 Ziu k'e, ta ts'ih-ke kyü pi ge-z wæ ôh, tseo-tsing djü: keh nying 'eo-le-keh di-bu pi zin-deo kang-kô feh hao. Keh kæn-ôh-keh si-de ah iao keh yiang-ts.”

> 45 就去，帶七個鬼比渠自還惡，走進住：箇人後來個地步比前頭更加弗好。箇奸惡個世代也要箇樣子。”

·46 YIA-SU teh cong-nying ze-teh kông z-'eo, Ge-keh nyiang teh Ge hyüong-di gyi ze nga-min, siang teh Ge kông wa.

> 46 耶穌搭衆人在{搭}講時候，渠個娘搭渠兄弟徛在外面，想搭渠講話。

·47 Yiu ih-ke nying teh Ge kông, “Ng-keh nyiang teh Ng hyüong-di ze nga-min, siang teh Ng kông wa.”

> 47 有一個人搭渠講，“爾個娘搭爾兄弟在外面，想搭爾講話。”

·48 Yia-su we-teh ge kông, “Ngô nyiang z kæh-nying? Ngô hyüong-di z kæh-nying?”

> 48 耶穌回答渠講，“我娘是何人？我兄弟是何人？”

·49 Ziu long-c'ih siu ts-tin meng-du, kông, “Hao mông Ngô nyiang, teh Ngô hyüong-di!

> 49 就{隆}出手指點門徒，講，“好望我娘，搭我兄弟！

·50 Ing-yü væn-pah i Ngô t'in-zông Vu-ts'ing ts-i tso cü-ts, ziu-z Ngô hyüong-di, ts-me, teh nyiang.”

> 50 因爲凡百依我天上父親旨意做主子，就是我兄弟，姊妹，搭娘。”


## Mt. 13.

> Mt. 13.

**_3 Tsæh cong-keh pi-fông: 18 ka-shih keh pi-fông. 24 Ba-ts'ao-keh pi-fông, 31 ka-ts'e-ts, 33 kao-shü pi-fông, 44 k'ông-kæn-keh pao-pe, 45 zing tsing-cü, 47 he-li hwæh mông; 53 Kyi-toh z-kô-nying feh siang-sing Ge._**

> **_3 撒種個比方：18 解說箇比方。24 稗草個比方，31 芥菜子，33 酵水比方，44 囥{簡}個寶貝，45 尋珍珠，47 海裏{甩}網；53 基督自家人弗相信渠。_**

·1 KEH nyih Yia-su jong u-li tseo-c'ih, zo ze he-pin.

> 1 箇日耶穌從{烏}裏走出，坐在海邊。

·2 Yiu hyü-to nying jü-zih ze Ge min-zin, Ge ziu lôh jün zo-kæn: cong-nying tu gyi ze 'ön-zông.

> 2 有許多人聚集在渠面前，渠就落船坐{簡}：衆人都徛在岸上。

·3 Yia-su ziu yüong pi-fông shih-wa teh ge-he kông hyü-to z-kön, ziu kông, “Yiu ih-ke tsæh cong-keh tseo-c'ih tsæh cong;

> 3 耶穌就用比方說話搭渠許講許多事幹，就講，“有一個撒種個走出撒種；

·4 ge tsæh-k'e z-'eo, yiu-sih tih-lôh lu-pin, tiao ziu fi-le ky'üoh-gao:

> 4 渠撒開時候，有些跌落路邊，鳥就飛來喫爻：

·5 yiu-sih tih-lôh yiu zih-deo su-ze, t'u feh to: yü t'u feh sing, jü-tsih ts'iu-c'ih;

> 5 有些跌落有石頭所在，土弗多：爲土弗深，隨即抽出；

·6 nyih-deo c'ih-le, sô-pih, ing-yü m-yiu keng-deo ziu k'u-gao.

> 6 日頭出來，曬癟，因爲無有根頭就枯爻。

·7 Yiu-sih tih-lôh ts'-bang cong-yiang; ts' dziang-ky'i peh ge tsô-lao:

> 7 有些跌落刺棚中央；刺長起畀渠遮牢：

·8 yiu-sih tih-lôh hao t'u-li, ziu kyih-zih, yiu-sih kyih ih-pah be, yiu-sih loh-zih be, yiu-sih sæn-zih be.

> 8 有些跌落好土裏，就結實，有些結一百倍，有些六十倍，有些三十倍。

·9 Yiu ng-tô we t'ing cü-ts, ing-ke t'ing.”

> 9 有耳朵會聽主子，應該聽。”

·10 Meng-du tseo-le, teh Ge kông, “Ng tsa-sang yüong pi-fông shih-wa teh ge-he kông?”

> 10 門徒走來，搭渠講，“爾怎生用比方說話搭渠許講？”

·11 Yia-su we-teh ge kông, “Ing-yü t'in-koh ao-miao z-kön z peh ng-he hyiao-teh, feh peh ge-he hyiao-teh.

> 11 耶穌回答渠講，“因爲天國奧妙事幹是畀爾許曉得，弗畀渠許曉得。

·12 Væn-pah yiu-keh, wæ iao kô-ts'eo peh ge, peh ge yiu-yü: væn-pah m-yiu-keh, lin ge su yiu ah iao deh-k'e.

> 12 凡百有個，還要加湊畀渠，畀渠有餘：凡百無有個，連渠所有也要奪去。

·13 Su-i Ngô yüong pi-fông shih-wa teh ge-he kông; ing-yü ge mông yi mông-feh-djôh, t'ing yi t'ing-feh-tsing, yi feh ming-bah.

> 13 所以我用比方說話搭渠許講；因爲渠望又望弗着，聽又聽弗進，又弗明白。

·14 Yi-se-ô zin-deo su kông shih-wa ing-djôh ge-he, ziu-z, ‘Ng-he t'ing we t'ing-djôh, tsih-z feh hyiao-teh; mông we mông-djôh, tsih-z feh ming-bah.

> 14 以賽亞前頭所講說話應着渠許，就是，‘爾許聽會聽着，只是弗曉得；望會望着，只是弗明白。

·15 Ing-yü keh pah-sing sing-dziang z ngang, ge ng-tô læn-teh t'ing, ge ngæn pi-lao; sang-teh ngæn mông-djôh, ng-tô t'ing-djôh, sing-li ming-bah, ziu hwe-ke, Ngô i ge hao.’ [Y.6.9,10.]

> 15 因爲箇百姓心腸是硬，渠耳朵懶得聽，渠眼閉牢；省得眼望着，耳朵聽着，心裏明白，就悔改，我醫渠好。’

·16 Dæn-z ng-he-keh ngæn yiu foh, ing-yü z mông-djôh; ng-he-keh ng-tô yiu foh, ing-yü z t'ing-djôh.

> 16 但是爾許個眼有福，因爲是望着；爾許個耳朵有福，因爲是聽着。

·17 Ngô lao-zih teh ng kông, Yiu hyü-to sin-ts-nying teh tsing-dzih nying siang mông ng-he su mông-djôh, vong mông-djôh-ku; siang t'ing ng-he su t'ing-djôh, vong t'ing-djôh-ku.

> 17 我老實搭爾講，有許多先知人搭正直人想望爾許所望着，朆望着過；想聽爾許所聽着，朆聽着過。

·18 “Su-i tsæh cong-keh pi-fông ng-he ing-ke t'ing.

> 18 “所以撒種個比方爾許應該聽。

·19 Væn-pah t'ing-djôh t'in-koh-keh dao-li feh ming-bah, keh hyüong-ôh cü-ts ziu le, bæh-gao ge sing-li su tsæh-keh cong. Keh ziu-z tsæh ze lu-pin-keh.

> 19 凡百聽着天國個道理弗明白，箇兇惡主子就來，拔爻渠心裏所撒個種。箇就是撒在路邊個。

·20 Tsæh ze yiu zih-deo su-ze, ziu-z t'ing-djôh keh dao-li, jü-tsih hwön-hyi tsih-ziu;

> 20 撒在有石頭所在，就是聽着箇道理，隨即歡喜接受；

·21 dæn-z sing-li m keng, tsih-z dzæn-z; yü keh dao-li p'ong-djôh we-ky'üoh pih-næn z-kön, jü-tsih pæn-tih.

> 21 但是心裏無根，只是暫時；爲箇道理碰着委曲逼難事幹，隨即扳跌。

·22 Tsæh ze ts'-bang cong-yiang, ziu-z t'ing-djôh keh dao-li cü-ts; ge kying-si-keh iu-zeo, teh ze-veh-keh hong-p'in, tsô-lao keh dao-li, ziu m dao-dzing.

> 22 撒在刺棚中央，就是聽着箇道理主子；渠今世個憂愁，搭財物個哄騙，遮牢箇道理，就無{道}{成}。

·23 Tsæh ze hao t'u-keh, ziu-z t'ing-djôh keh dao-li yi ming-bah cü-ts; ge kyih-zih, yiu-sih kyih ih-pah be, yiu-sih loh-zih be, yiu-sih sæn-zih be”

> 23 撒在好土個，就是聽着箇道理又明白主子；渠結實，有些結一百倍，有些六十倍，有些三十倍”

·24 Yia-su tse yüong pi-fông teh ge-he, kông, “T'in-koh k'o-pi ih-ke nying tsæh hao cong ze ge din:

> 24 耶穌再用比方搭渠許，講，“天國可比一個人撒好種在渠田：

·25 nying kw'eng z-'eo, ün-kô le tsæh ba-ts'ao ze mah cong-yiang, ziu k'e-gao.

> 25 人睏時候，冤家來撒稗草在麥中央，就去爻。

·26 Teng-tao ts'iu-miao c'ih-deo z-'eo, ba-ts'ao ah yin-c'ih.

> 26 等到抽苗出{?頭}時候，稗草也現出。

·27 Cü-nying-kô-keh nu-boh tseo-le kông, ‘Cü, Ng ky'i feh-z tsæh hao cong ze ng-keh din? jong 'ah-yi yiu ba-ts'ao?’

> 27 主人家個奴僕走來講，‘主，爾豈弗是撒好種在爾個田？從{何}{裏}有稗草？’

·28 Cü-nying-kô teh ge kông, ‘Keh z ün-kô tso.’ Nu-boh kông, ‘Ng iao ngô-he k'e siu-zih ge feh?’

> 28 主人家搭渠講，‘箇是冤家做。’奴僕講，‘爾要我許去收拾渠弗？’

·29 Ge kông, ‘Feh yüong; sang-teh ng-he siu-zih ba-ts'ao, lin mah ah iao bæh-gao.

> 29 渠講，‘弗用；省得爾許收拾稗草，連麥也要拔爻。

·30 Keh liang-yiang tu peh ge jü-de do-ky'i tao siu-keh. Siu-keh z-'eo ngô we teh siu-keh cü-ts kông, Ng-he sin siu-zih ba-ts'ao, pô-tang-pô kyi-ky'i siao-gao: dæn-z mah siu-tsing ngô ts'ông-li.’”

> 30 箇兩樣都畀渠聚隊大起到收割。收割時候我會搭收割主子講，爾許先收拾稗草，把打把繫起燒爻：但是麥收進我倉裏。’”

·31 Tse yüong ih-ke pi-fông teh ge-he kông, “T'in-koh k'o-pi ih-leh ka-ts'e-ts, yiu nying do-le cong ze din:

> 31 再用一個比方搭渠許講，“天國可比一粒芥菜子，有人馱來種在田：

·32 cong-ts li-min z ge ting si; do-ky'i, kôh-yiang ts'e z ge ting do, ziang ih-cü jü, hao peh k'ong-cong-keh tiao djü ze ge ts-hong.”

> 32 種子裏面是渠頂細；大起，各樣菜是渠頂大，像一株樹，好畀空中個鳥住在渠枝蕻。”

·33 Yi teh ge-he kông ih-ke pi-fông, “T'in-koh k'o-pi kao-shü, nyü-nying do-le k'ông ze sæn-teo mah-feng cong-yiang, teng-tao tu fæh-kao.”

> 33 又搭渠許講一個比方，“天國可比酵水，女人馱來囥在三斗麥粉中央，等到都發酵。”

·34 Keh ih-ts'ih z-kön Yia-su teh cong-nying kông tu z yüong pi-fông shih-wa; feh-z pi-fông feh teh ge kông:

> 34 箇一切事幹耶穌搭衆人講都是用比方說話；弗是比方弗搭渠講：

·35 hao peh sin-ts-nying kông-ku shih-wa yiu ing-nyin, ziu-z kông, “Ngô we k'e-k'eo yüong pi-fông shih-wa; Ngô we kông-ming jong zao t'in-di yi-le su ing-zông z-kön.” [S.78.2.]

> 35 好畀先知人講過說話有應驗，就是講，“我會開口用比方說話；我會講明從造天地以來所隱藏事幹。”

·36 Yia-su ziu sæn-k'e cong-nying, tseo-tsing oh-li: Ge meng-du tseo-le, kông, “Keh din-li ba-ts'ao-keh pi-fông ts'ing Ng ka-shih peh ngô-he.”

> 36 耶穌就散開衆人，走進屋裏：渠門徒走來，講，“箇田裏稗草個比方請爾解說畀我許。”

·37 Yia-su we-teh ge-he kông, “Tsæh hao cong-keh ziu-z Nying-keh N-ts;

> 37 耶穌回答渠許講，“撒好種個就是人個兒子；

·38 din ziu-z si-kæn-zông; hao cong, z t'in-koh-keh n-ts; ba-ts'ao z keh hyüong-ôh cü-ts-keh n-ts;

> 38 田就是世間上；好種，是天國個兒子；稗草是箇兇惡主子個兒子；

·39 tsæh ba-ts'ao-keh ün-kô ziu-z mo-kyü: siu-keh z-'eo, ziu-z z-si meh-nyih; siu-keh cü-ts, ziu-z t'in-s.

> 39 撒稗草個冤家就是魔鬼：收割時候，就是時世末日；收割主子，就是天使。

·40 Ziang siu-zih ba-ts'ao tön ze ho-li siao-gao, z-si meh-nyih ah-z keh-t'ih.

> 40 像收拾稗草斷在火裏燒爻，時世末日也是箇{剔}。

·41 Nying-keh N-ts we ts'a Ge-keh t'in-s, jong Ge koh li-min k'e siu-zih væn-pah peh nying pæn-tih teh tsôh-ôh cü-ts,

> 41 人個兒子會差渠個天使，從渠國裏面去收拾凡百畀人扳跌搭作惡主子；

·42 tön ge-he ze ho-lu: ze-kæn yiu ngao-ngô ts'ih-ts' k'oh-hyiang.

> 42 斷渠許在火爐：在{簡}有咬牙切齒哭響。

·43 Keh z-'eo tsing-dzih nying ze ge-he Vu-ts'ing koh li-min we ziang nyih-deo kwông-liang. Yiu ng-tô we t'ing cü-ts, ing-ke t'ing.

> 43 箇時候正直人在渠許父親國裏面會像日頭光亮。有耳朵會聽主子，應該聽。

·44 “T'in-koh yi k'o-pi pao-pe k'ông ze din-li; ih-ke nying p'ong-djôh ziu ke-lao; ing-yü hwön-hyi ziu cün-k'e ma ge su yiu, k'e ma keh-ky'iu din.

> 44 “天國又可比寶貝囥在田裏；一個人碰着就蓋牢；因爲歡喜就轉去賣渠所有，去買箇坵田。

·45 “T'in-koh yi k'o-pi ih-ke k'ah-siang ze-teh zing hao-keh tsing-cü:

> 45 “天國又可比一個客商在{搭}尋好個珍珠：

·46 zing-djôh ih-leh ting pao-pe-keh, ziu cün-k'e ma su yiu, k'e ma keh-leh tsing-cü.

> 46 尋着一粒頂寶貝個，就轉去賣所有，去買箇粒珍珠。

·47 “T'in-koh yi k'o-pi ih-ting mông, hwæh ze he-li teo-tsing pah-yiang ng:

> 47 “天國又可比一頂網，{甩}在海裏兜進百樣魚：

·48 yi-kying mön-gao, ziu t'a-zông-'ön zo-lôh, hao-keh kæn-tsing dong-li, feh hao tön-gao.

> 48 已經滿爻，就拖上岸坐落，好個揀進桶裏，弗好斷爻。

·49 Z-si meh-nyih ah z-t'ih: t'in-s we c'ih-le, jong tsing-dzih nying cong-yiang feng-c'ih ôh-nying,

> 49 時世末日也是{剔}：天使會出來，從正直人中央分出惡人，

·50 tön ge-he ze ho-lu: ze-kæn yiu ngao-ngô ts'ih-ts' k'oh-hyiang.”

> 50 斷渠許在火爐：在{簡}有咬牙切齒哭響。”

·51 Yia-su teh ge-he kông, “Keh shih-wa ng-he ming-bah feh?” Ge-he kông, “Cü, ming-bah.”

> 51 耶穌搭渠許講，“箇說話爾許明白弗？”渠許講，“主，明白。”

·52 Yia-su teh ge-he kông, “Su-i væn-pah doh-shü-nying tso t'in-koh-keh meng-du k'o-pi ih-ke cü-nying-kô, jong ge ts'ông-k'u li-min sing meh-z gyiu meh-z tu do-c'ih.”

> 52 耶穌搭渠許講，“所以凡百讀書人做天國個門徒可比一個主人家，從渠倉庫裏面新物事舊物事都馱出。”

·53 YIA-SU kông-wön keh-sih pi-fông shih-wa, ziu li-k'e keh su-ze.

> 53 耶穌講完箇些比方說話，就離開箇所在。

·54 Tseo-tao Z-keh peng di-fông ze ge-he jü-we-dông kao-hyüing; ge tu hyi-gyi, kông, “Keh Nying jong 'ah-yi teh-djôh keh ts'ong-ming teh neng-kön?

> 54 走到自個本地方在渠許聚會堂教訓；渠都希奇，講，“箇人從{何}{裏}得着箇聰明搭能幹？

·55 Ge ky'i feh-z keh moh-ziang lao-s-keh N-ts? Ge nyiang ky'i feh-z ming-z Mô-li-ô? Ge hyüong-di ky'i feh-z Ngô-kôh, Iah-si, Si-meng, Yiu-da?

> 55 渠豈弗是箇木匠老師個兒子？渠娘豈弗是名字馬利亞？渠兄弟豈弗是雅各，約西，西門，猶大？

·56 Ge ts-me, ky'i feh-z teh ngô-he tso di-fông djü? Su-i, Ge jong 'ah-yi teh-djôh keh z-kön?”

> 56 渠姊妹，豈弗是搭我許{佐}地方住？所以，渠從{何}{裏}得着箇事幹？”

·57 Ge-he ziu yü Ge pæn-tih. Yia-su teh ge-he kông, “Sin-ts-nying ziah feh-z ze ge-z di-fông, z u-li, m-yiu feh tseng-kying.”

> 57 渠許就爲渠扳跌。耶穌搭渠許講，“先知人若弗是在渠自地方，自{烏}裏，無有弗尊敬。”

·58 Ing-yü ge-he feh siang-sing, Ge ze keh su-ze feh tso to-siao gyi-z.

> 58 因爲渠許弗相信，渠在箇所在弗做多少奇事。


## Mt. 14.

> Mt. 14.

**_1 Hyi-læh ts'eng Kyi-toh z 'Ang si-li Iah-'ön weh-cün-le. 3 Iah-'ön sæh-deo-keh yün-ku. 13 Kyi-toh tao hông-yia k'e: 15 yüong ng-ke ping liang-kwang ng peh ng-ts'in nying ky'üoh-pao: 22 ze he-pin tseo tao meng-du-keh di-fông: 34 ze Kah-nyi-sæh-læh i hyü-to bing-nying._**

> **_1 希律忖基督是行洗禮約翰活轉來。3 約翰殺頭個緣故。13 基督到荒野去：15 用五個餅兩梗魚畀五千人喫飽：22 在海邊走到門徒個地方：34 在革尼撒勒醫許多病人。_**

·1 KEH z-'eo feng-fong-keh wông Hyi-leh t'ing-djôh Yia-su-keh ming-sing,

> 1 箇時候分封個王希律聽着耶穌個名聲，

·2 ziu teh zing-ts kông, “Keh z 'Ang si-li Iah-'ön; ge z jong s-nying cong-yiang weh-cün-le; su-i hyin-c'ih keh-sih gyi-z.” ( 

> 2 就搭臣子講，“箇是行洗禮約翰；渠是從死人中央活轉來；所以顯出箇些奇事。”（

·3 Yi-zin Hyi-leh, yü ge hyüong-di Fi-lih-keh ts'i-ts Hyi-lo-ti, k'ô Iah-'ön kyi-lao, kwæn ze kæn-lao.

> 3 以前希律，爲渠兄弟腓力個妻子希羅底，揢約翰繫牢，關在監牢。

·4 Ing-yü Iah-'ön teh Hyi-leh kông, “Ng feh ing-ke c'ü ge.”

> 4 因爲約翰搭希律講，“爾弗應該娶渠。”

·5 Hyi-leh siang sæh Iah-'ön, dæn-z p'ô pah-sing, ing-yü ge-he sön ge z sin-ts-nying.

> 5 希律想殺約翰，但是怕百姓，因爲渠許算渠是先知人。

·6 Tao Hyi-leh sang-nyih, Hyi-lo-ti-keh nô ze cong-nying min-zin t'iao-vu, peh Hyi-leh hwön-hyi.

> 6 到希律生日，希羅底個女在衆人面前跳舞，畀希律歡喜。

·7 Su-i væh-tsiu ing-hyü ge, jü-bin gyiu zah-m we peh ge.

> 7 所以罰咒應許渠，隨便求甚麼會畀渠。

·8 Ge t'ing ge nyiang-keh coh-fu, ziu kông, “'Ang si-li Iah-'ön-keh deo fông ze bön-zông ze-i peh ngô.”

> 8 渠聽渠娘個囑咐，就講，“行洗禮約翰個頭放在盤上在{倚}畀我。”

·9 Wông ziu iu-zeo; tsih-z yü væh-ku nyün, yi yü jü-de zo-zih cü-ts, feng-fu peh ge;

> 9 王就憂愁；只是爲罰過願，又爲聚隊坐席主子，吩咐畀渠；

·10 ziu ts'a-nying tao kæn-lao, sæh Iæh-'ön-keh[^14-10] deo.

> 10 就差人到監牢，殺約翰個頭。

·11 Ge-keh deo fông ze bön-zông do-le, ziu kao peh keh nô: nô song peh ge nyiang.

> 11 渠個頭放在盤上馱來，就交畀箇女：女送畀渠娘。

·12 Iah-'ön-keh meng-du tseo-le, do ge s-siu ön-tsông; ziu k'e t'ong-ts Yia-su. )

> 12 約翰個門徒走來，馱渠屍首安葬；就去通知耶穌。）

·13 YIA-SU t'ing-djôh, ziu li-k'e keh su-ze lôh jün, ön-cong tao hông-yia k'e: cong-nying hyiao-teh, ziu jong kôh zing-li tseo-le keng Ge.

> 13 耶穌聽着，就離開箇所在落船，暗中到荒野去：衆人曉得，就從各城裏走來跟渠。

·14 Yia-su tseo-c'ih mông-djôh yiu hyü-to nying, ziu e-lin ge-he, i ge cong-yiang yiu bing cü-ts.

> 14 耶穌走出望着有許多人，就哀憐渠許，醫渠中央有病主子。

·15 Æn-keng, meng-du tseo-le, teh Ge kông, “Keh z hông-yia, yi-kying dz-gao; hao sæn-k'e cong-nying, peh ge-he tao hyiang-ts'eng k'e, ma meh-z ky'üoh.”

> 15 晏根，門徒走來，搭渠講，“箇是荒野，已經遲爻；好散開衆人，畀渠許到鄉村去，買物事喫。”

·16 Yia-su teh meng-du kông, “Ge-he feh yüong k'e; ng hao peh ge ky'üoh.”

> 16 耶穌搭門徒講，“渠許弗用去，爾好畀渠喫。”

·17 meng-du teh Ge kông, “Ngô-he ze-i tsih-yiu ng-ke ping, liang-kwang ng.”

> 17 門徒搭渠講，“我許在{倚}只有五個餅，兩梗魚。”

·18 Ge kông, “Do-le peh Ngô.”

> 18 渠講，“馱來畀我。”

·19 Yia-su ziu feng-fu cong-nying zo ze ts'ao-di; do keh ng-ke ping, liang-kwang ng, deo nyiang-ky'i dziao t'in, coh-zia, ziu p'ah-k'e ping kao peh meng-du, meng-du feng peh cong-nying.

> 19 耶穌就吩咐衆人坐在草地；馱箇五個餅，兩梗魚，頭仰起朝天，祝謝，就𤖼開餅交畀門徒，門徒分畀衆人。

·20 Ge-he tu ky'üoh, yi ky'üoh-pao: siu-zih ky'üoh-dzing-keh ling-se, din-mön yiu zih-nyi lo.

> 20 渠許都喫，又喫飽：收拾喫剩個零碎，墊滿有十二籮。

·21 Ky'üoh-keh cü-ts, nön-nying da-iah yiu ng-ts'in, nyü-nying siao-nying ze-nga.

> 21 喫個主子，男人大約有五千，女人小人在外。

·22 Yia-su jü-tsih ts'e meng-du lôh-jün, ku-sin tao te-'ön k'e, Z-kyi iao teng tao sæn-k'e cong-nying.

> 22 耶穌隨即催門徒落船，過先到對岸去，自己要等到散開衆人。

·23 Cong-nying sæn-k'e, Ge tseo-zông sæn ön-cong tao-kao: yi-kying æn-gao, Ge doh-ke ze-kæn.

> 23 衆人散開，渠走上山暗中禱告：已經晏爻，渠獨個在{簡}。

·24 Dæn-z jün ze he cong-yiang, bi lông p'iao-dong; ing-yü yiu teo-fong.

> 24 但是船在海中央，被浪飄動；因爲有鬥風。

·25 Yia-li s-kang z-'eo, Yia-su ze he-min tseo-tao meng-du su-ze.

> 25 夜裏四更時候，耶穌在海面走到門徒所在。

·26 Meng-du mông-djôh Ge ze he-min tseo, kying-hôh, kông, “Keh z hyin-ling;” yü kying-hôh, ziu ao-ky'i-le.

> 26 門徒望着渠在海面走，驚{嚯}，講，“箇是顯靈；”爲驚{嚯}，就{詨}起來。

·27 Yia-su lih-k'eh teh ge kông, “Fông-sing; z Ngô; feh iao p'ô.”

> 27 耶穌立刻搭渠講，“放心；是我；弗要怕。”

·28 Pi-teh we-teh Ge kông, “Cü, ziah-z Ng, ziu feng-fu ngô ze shü-min tseo-tao Ng su-ze.”

> 28 彼得回答渠講，“主，若是爾，就吩咐我在水面走到爾所在。”

·29 Ge kông, “Hao le.” Pi-teh ziu jong jün-zông t'iao-lôh shü-min tseo, iao tao Yia-su su-ze k'e.

> 29 渠講，“好來。”彼得就從船上跳落水面走，要到耶穌所在去。

·30 Mông-djôh fong do, kying-hôh; iao dzing-lôh, ziu ao-ky'i-le, kông, “Cü kyiu ngô.”

> 30 望着風大，驚{嚯}；要沉落，就{詨}起來，講，“主救我。”

·31 Yia-su lih-k'eh long-c'ih siu ky'in ge, teh ge kông, “Ng siao siang-sing-keh nying, tsa-sang nyi-sing?”

> 31 耶穌立刻{隆}出手牽渠，搭渠講，“爾小相信個人，怎生疑心？”

·32 Ge-he tseo-zông jün, fong ziu bing-zing.

> 32 渠許走上船，風就平靜。

·33 Jün-li-keh nying tu le pa Ge, kông, “Ng tsing z Zông-ti-keh N-ts.”

> 33 船裏個人都來拜渠，講，“爾真是上帝個兒子。”

·34 Ge-he ku-du tao Kah-nyi-sæh-leh di-ka.

> 34 渠許過渡到革尼撒勒地界。

·35 Keh di-fông-keh nying sih-teh Ge, ziu ts'a nying tao s-c'ü k'e pao-sing, yiu bing-keh tu ta tao Ge su-ze;

> 35 箇地方個人識得渠，就差人到四處去報信，有病個都帶到渠所在；

·36 gyiu Ge tæn-tsih peh ge-he môh-môh Ge i-zông-kying: môh-djôh-keh tu jün-yü.

> 36 求渠單只畀渠許摸摸渠衣裳襟：摸着個都痊癒。


## Mt. 15.

> Mt. 15.

**_3 Tsah-væh Fæh-li-se nying peh tsu-tsong djün-lôh-le-keh kwe-kyü fi-gao Zông-ti-keh leh-fæh; 11 t'ong-ts ge feh-z tsing nying-keh k'eo-li peh ge we-u. 21 I ih-ke Kô-nô nyü-nying-keh nô, 30 i hyü-to bih-yiang mao-bing; 32 yüong ts'ih-ke ping teh kyi-kwang ng peh s-ts'in nying ky'üoh-pao, nyü-nying siao-nying ze-nga._**

> **_3 責罰法利賽人畀祖宗傳落來個規矩廢爻上帝個律法；11 通知渠弗是進人個口裏畀渠穢污。21 醫一個迦拿女人個女，30 醫許多別樣毛病；32 用七個餅搭幾梗魚畀四千人喫飽，女人小人在外。_**

·1 KEH z-'eo Yia-lu-sæh-lang-keh doh-shü-nying teh Fæh-li-se nying tseo-tao Yia-su su-ze, kông,

> 1 箇時候耶路撒冷個讀書人搭法利賽人走到耶穌所在，講，

·2 “Ng-keh meng-du yü zah-m væn tsu-tsong djün-lôh-keh kwe-kyü, ky'üoh-væn z-'eo feh si siu?”

> 2 “爾個門徒爲甚麼犯祖宗傳落個規矩，喫飯時候弗洗手？”

·3 Yia-su we-teh ge-he kông, “Ng-he tsa-sang yü djün-lôh-keh kwe-kyü væn Zông-ti-keh leh-fæh?

> 3 耶穌回答渠許講，“爾許怎生爲傳落個規矩犯上帝個律法？

·4 Ing-yü Zông-ti feng-fu, kông, ‘Yüong kying-djong ng-keh vu-meo;’ [C.20.12.] yi kông, ‘Zôh ah-pang 'oh-tsia nyiang, pih iao bæn ge s-ze.’ [C.21.17.]

> 4 因爲上帝吩咐，講，‘用敬重爾個父母；’又講，‘𧮙阿伯或者娘，必要辦渠死罪。’

·5 Dæn-z ng-he kông, ‘Ziah yiu nying teh ge pang 'oh-tsia nyiang kông, Ngô ing-ke vong-z ng-keh, yi-kying tso li-veh;

> 5 但是爾許講，‘若有人搭渠伯或者娘講，我應該奉事爾個，已經做禮物；

·6 ge ziu feh yüong kying-djong ge nyiang-pang.’ Z-t'ih, yü ng-he djün-lôh-keh kwe-kyü fi-gao Zông-ti-keh leh-fæh.

> 6 渠就弗用敬重渠娘伯。’是{剔}，爲爾許傳落個規矩廢爻上帝個律法。

·7 Kô-hao-nying, Yi-se-ô ts-tin ng-he yü-sin kông-ku shih-wa feh dzæn, ziu-z,

> 7 假好人，以賽亞指點爾許預先講過說話弗賺，就是，

·8 ‘Keh pah-sing yüong k'eo ts'ing-gying Ngô; cü-jing kying-djong Ngô; dæn-z ge-keh sing teh Ngô tsang-yün.

> 8 ‘箇百姓用口親近我；嘴脣敬重我；但是渠個心搭我爭遠。

·9 Ge-he yüong nying-keh feng-fu tông dao-li kao-hyüing, z bah-bah voh-z Ngô.’” [Y.29.13.]

> 9 渠許用人個吩咐當道理教訓，是白白服事我。’”

·10 Yia-su ao cong-nying le, teh ge-he kông, “Ng-he ing-ke t'ing, ah iao ming-bah:

> 10 耶穌{詨}衆人來，搭渠許講，“爾許應該聽，也要明白：

·11 feh-z tsing k'eo-li-keh meh-z we-u nying; tsih-yiu jong k'eo c'ih-le, keh-z we-u nying.”

> 11 弗是進口裏個物事穢污人；只有從口出來，箇是穢污人。”

·12 Ge meng-du ziu tseo-le, teh Ge kông, “Fæh-li-se nying t'ing-djôh keh-kyü wa ziu pæn-tih, Ng hyiao-teh feh?”

> 12 渠門徒就走來，搭渠講，“法利賽人聽着箇句話就扳跌，爾曉得弗？”

·13 Yia-su we-teh kông, “Væn-pah feh-z Ngô t'in-zông Vu-ts'ing cong-keh jü, pih iao lin keng bæh-gao.

> 13 耶穌回答講，“凡百弗是我天上父親種個樹，必要連根拔爻。

·14 Ng-he bing ge: ge-he z hæh-ngæn ky'in hæh-ngæn. Ziah-z hæh-ngæn ky'in hæh-ngæn, liang-ke tu iao tih-lôh k'ang-li.

> 14 爾許憑渠：渠許是瞎眼牽瞎眼。若是瞎眼牽瞎眼，兩個都要跌落坑裏。

·15 Pi-teh teh Ge kông, “Keh pi-fông, ts'ing Ng teh ngô-he kông ming-bah.”

> 15 彼得搭渠講，“箇比方，請爾搭我許講明白。”

·16 Yia-su kông, “Ng-he tao yin-ze wæ feh ming-bah?

> 16 耶穌講，“爾許到現在還弗明白？

·17 Ky'i feh hyiao-teh, væn-pah tsing k'eo-li-keh meh-z z 'ang-lôh du-li, ziu ka-c'ih k'ang-ts'?

> 17 豈弗曉得，凡百進口裏個物事是{?行}落肚裏，就解出坑廁？

·18 dæn-z k'eo-li c'ih-le z jong sing-li fæh-c'ih; keh z we-u nying.

> 18 但是口裏出來是從心裏發出；箇是穢污人。

·19 Ing-yü ôh-nyin, hyüong-sæh, kæn-ying, biao-hyi, t'eo-dao, tso kô kyin-tsing, teh hyü-pông shih-wa, tu z jong sing-li fæh-c'ih:

> 19 因爲惡念，兇殺，姦淫，嫖戲，偷盜，做假見證，搭毀謗說話，都是從心裏發出：

·20 keh-sih z we-u nying: dæn-z feh si siu ky'üoh-væn fe we-u nying.”

> 20 箇些是穢污人：但是弗洗手喫飯{=弗會}穢污人。”

·21 YIA-SU li-k'e keh su-ze, tseo-tao T'e-lo Si-teng-keh di-ka.

> 21 耶穌離開箇所在，走到推羅西頓個地界。

·22 Yiu ih-ke Kô-nön-keh nyü-nying jong keh di-ka tseo-c'ih, ao-ky'i-le, kông, “Cü, Da-bih-keh 'Eo-de, e-lin ngô: ngô-keh nô bi kyü vu-teh k'u-mang.”

> 22 有一個迦南個女人從箇地界走出，{詨}起來，講，“主，大闢個後代，哀憐我：我個女被鬼附{搭}苦猛。”

·23 Yia-su ih-kyü tu feh ing. Meng-du tseo-le gyiu Ge, kông, “Hao peh ge k'e; ing-yü ge ze ngô 'eo-min ao-hyiang.”

> 23 耶穌一句都弗應。門徒走來求渠，講，“好畀渠去；因爲渠在我後面{詨}響。”

·24 Yia-su we-teh kông, “Ngô vong ts'a-le tæn-tsih tao Yi-seh-lih zoh mi-lu-lu-keh yiang.”

> 24 耶穌回答講，“我奉差來單只到以色列族迷路路個羊。”

·25 Keh nyü-nying tseo-le, pa Ge, kông, “Cü, pông-zu ngô.”

> 25 箇女人走來，拜渠，講，“主，幫助我。”

·26 Yia-su we-teh ge kông, “Feh-k'o do n-nô-keh ping tön peh keo.”

> 26 耶穌回答渠講，“弗可馱兒女個餅斷畀狗。”

·27 Ge kông, “Cü, z-keh: ing-yü keo ah ky'üoh cü-nying-kô côh-'ô tih-lôh-keh ling-se.”

> 27 渠講，“主，是個：因爲狗也喫主人家桌下跌落個零碎。”

·28 Yia-su ziu teh ge kông, “Nyü-nying, ng siang-sing-keh sing z do: tsiao ng-keh sing-nyün tso-zing.” Ge-keh nô tông-z jün-yü.

> 28 耶穌就搭渠講，“女人，爾相信個心是大：照爾個心願做成。”渠個女當時痊癒。

·29 YIA-SU li-k'e keh su-ze, tao Kô-li-li he-pin k'e; tseo-zông sæn zo-lôh.

> 29 耶穌離開箇所在，到加利利海邊去；走上山坐落。

·30 Yiu hyü-to nying ta-le pa-kyiah, hæh-ngæn, ô-lao, zæn-zih, teh hyü-to bih-yiang mao-bing, tseo tao Yia-su su-ze, fông ze Ge kyiah-zin; Ge i ge-he jün-yü:

> 30 有許多人帶來跛腳，瞎眼，啞佬，殘疾，搭許多別樣毛病，走到耶穌所在，放在渠腳前；渠醫渠許痊癒：

·31 cong-nying mông-djôh ô-lao we kông, zæn-zih jün-yü, pa-kyiah we tseo, hæh-ngæn we mông, tu hyi-gyi; ziu kyü yüong-wa peh Yi-seh-lih-keh Zông-ti.

> 31 衆人望着啞佬會講，殘疾痊癒，跛腳會走，瞎眼會望，都希奇；就歸榮華畀以色列個上帝。

·32 Yia-su ao Ge meng-du le, kông, “Ngô e-lin cong-nying, ing-yü teh Ngô jü-de yi-kying sæn-nyih, m-kao hao ky'üoh: Ngô ah feh iao peh ge-he k'ong-du k'e, sang-teh lu-zông bi-gyün.”

> 32 耶穌{詨}渠門徒來，講，“我哀憐衆人，因爲搭我聚隊已經三日，無告好喫：我也弗要畀渠許空肚去，省得路上疲倦。”

·33 Meng-du teh Ge kông, “Ngô-he ze hông-yia 'ah-yi yiu tah-liao ping, hao peh cong-nying ky'üoh-pao?”

> 33 門徒搭渠講，“我許在荒野{何}{裏}有{搭}{了}餅，好畀衆人喫飽？”

·34 Yia-su teh ge kông, “Ng-he yiu kyi-ke ping?” Ge kông, “Ts'ih-ke, wæ-yiu kyi-kwang siao ng.”

> 34 耶穌搭渠講，“爾許有幾個餅？”渠講，“七個，還有幾梗小魚。”

·35 Yia-su ziu feng-fu cong-nying zo ze di-zông;

> 35 耶穌就吩咐衆人坐在地上；

·36 do keh ts'ih-ke ping teh ng; coh-zia-ku p'ah-k'e, kao peh meng-du, meng-du feng peh cong-nying.

> 36 馱箇七個餅搭魚；祝謝過𤖼開，交畀門徒，門徒分畀衆人。

·37 Ge-he tu ky'üoh-ku, yi ky'üoh-pao: siu-zih ky'üoh-dzing-keh ling-se, din-mön yiu ts'ih læn.

> 37 渠許都喫過，又喫飽：收拾喫剩個零碎，墊滿有七籃。

·38 Ky'üoh-keh cü-ts nön-nying yiu s-ts'in, nyü-nying siao-nying ze-nga.

> 38 喫個主子男人有四千，女人小人在外。

·39 Yia-su sæn-k'e cong-nying, ziu lôh jün, tao Meh-da-leh-keh di-ka le.

> 39 耶穌散開衆人，就落船，到抹大拉個地界來。


## Mt. 16.

> Mt. 16.

**_1 Fæh-li-se nying iao Yia-su hyin-c'ih t'in-zông-keh gyi-z peh ge mông. 6 Yia-su feng-fu meng-du vông-bi Fæh-li-se teh Sæh-t'u-ke nying-keh kao-shü. 13 Pah-sing kông Kyi-toh tsa-sang, 16 Pi-teh tsiao-nying Ge z Zông-ti-keh N-ts. 21 Yia-su t'ong-ts meng-du Ge 'eo-le iao bi nying tsông-s, 23 tsah-væh Pi-teh; 24 ky'ün keng Ge cü-ts gwæn z-keh zih-z-kô._**

> **_1 法利賽人要耶穌顯出天上個奇事畀渠望。6 耶穌吩咐門徒防備法利賽搭撒土該人個酵水。13 百姓講基督怎生，16 彼得招認渠是上帝個兒子。21 耶穌通知門徒渠後來要被人妝死，23 責罰彼得；24 勸跟渠主子擐自個十字架。_**

·1 FÆH-LI-SE nying teh Sæh-t'u-ke nying tseo-le s-s Yia-su, ts'ing Ge hyin-c'ih t'in-zông-keh gyi-z peh ge-he mông.

> 1 法利賽人搭撒土該人走來試試耶穌，請渠顯出天上個奇事畀渠許望。

·2 Yia-su we-teh ge kông, “Kw'a-æn ng-he kông, ‘T'in-kô we zing: ing-yü t'in yiu 'ong-lo.”

> 2 耶穌回答渠講，“快晏爾許講，‘天架會晴：因爲天有紅❓。”

·3 Kw'eng-sing-tsao yi kông, ‘Kying-nying yiu fong-yü: ing-yü t'in yiu 'ong-lo yi wu-lao.’ Kô-hao-nying, feng-bih t'in-keh ngæn-seh, ng-he kyi-zin hyiao-teh: dæn-z yin-ze z-si-keh gyi-z ng-he bin-feh-c'ih.

> 3 {睏}{星}早又講，‘今日有風雨：因爲天有紅❓又糊牢。’假好人，分別天個顏色，爾許既然曉得：但是現在時世個奇事爾許辨弗出。

·4 Keh hyüong-ôh kæn-ying-keh si-de siang mông-djôh gyi-z; djü sin-ts Iah-nô-keh gyi-z ts-nga, tsong feh peh ge mông zah-m gyi-z.” Ziu li-k'e ge-he k'e-gao.

> 4 箇兇惡姦淫個世代想望着奇事；除先知約拿個奇事之外，總弗畀渠望甚麼奇事。”就離開渠許去爻。

·5 Meng-du ku-du tao te-'ön mông-kyi ta ping.

> 5 門徒過渡到對岸忘記帶餅。

·6 Yia-su teh ge-he kông, “Yüong kying-vông Fæh-li-se nying teh Sæh-t'u-ke nying-keh kao-shü.”

> 6  耶穌搭渠許講，“用謹防法利賽人搭撒土該人個酵水。”

·7 Meng-du jü-de nyi-leng, kông, “Keh z yü ngô-he feh ta ping.”

> 7 門徒聚隊議論，講，“箇是爲我許弗帶餅。”

·8 Yia-su hyiao-teh, ziu teh ge-he kông, “Siao siang-sing-keh nying, ng-he tsa-sang yü feh ta ping ze-teh nyi-leng?

> 8 耶穌曉得，就搭渠許講，“小相信個人，爾許怎生爲弗帶餅在{搭}議論？

·9 Ng wæ feh ming-bah, feh kyi-teh keh ng-ts'in nying ng-ke ping z-kön, ng-he siu-zih ling-se yiu kyi lo?

> 9 爾還弗明白，弗記得箇五千人五個餅事幹，爾許收拾零碎有幾籮？

·10 Wæ-yiu keh s-ts'in nying ts'ih-ke ping z-kön, siu-zih ling-se yiu kyi læn?

> 10 還有箇四千人七個餅事幹，收拾零碎有幾籃？

·11 Ng-he tsa-sang feh ming-bah, Ngô teh ng-he kông iao kying-vông Fæh-li-se nying teh Sæh-t'u-ke nying-keh kao-shü? bing feh-z ts-tin ping.”

> 11 爾許怎生弗明白，我搭爾許講要謹防法利賽人搭撒土該人個酵水？並弗是指點餅。”

·12 Ge-he ziu hyiao-teh Yia-su feh-z kông kying-vông ping-keh kao-shü, z kying-vông Fæh-li-se nying teh Sæh-t'u-ke nying-keh kao-hyüing.

> 12 渠許就曉得耶穌弗是講謹防餅個酵水，是謹防法利賽人搭撒土該人個教訓。

·13 YIA-SU tseo tao Ke-sæh-li-ô Fi-lih-pi di-ka, ziu meng Ge meng-du, kông, “Nying kông Ngô Nying-keh N-ts, z kæh-nying?”

> 13 耶穌走到該撒利亞腓立比地界，就問渠門徒，講，“人講我人個兒子，是何人？”

·14 Ge-he kông, “Yiu-sih kông z 'Ang si-li Iah-'ön; yiu-sih kông, z Yi-li-ô: wæ-yiu kông, z Yia-li-mi, 'oh-tsia sin-ts-nying cong-yiang ih-ke.”

> 14 渠許講，“有些講是行洗禮約翰；有些講，是以利亞：還有講，是耶利米，或者先知人中央一個。”

·15 Yia-su teh ge kông, “Ng-he kông Ngô z kæh-nying?”

> 15 耶穌搭渠講，“爾許講我是何人？”

·16 Si-meng Pi-teh we-teh kông, “Ng z keh-yü Kyi-toh, üong-weh Zông-ti-keh N-ts.”

> 16 西門彼得回答講，“爾是箇位基督，永活上帝個兒子。”

·17 Yia-su we-teh ge kông, “Si-meng Pô-Iah-nô, ng yiu foh: ing-yü feh-z yiu nyüoh-sing yiu hyüih-ky'i ts-tin peh ng, z Ngô t'in-zông-keh Vu-ts'ing ts-tin ng.

> 17 耶穌回答渠講，“西門巴約拿，爾有福：因爲弗是有肉身有血氣指點畀爾，是我天上個父親指點爾。

·18 Wæ-yiu Ngô teh ng kông, ng z Pi-teh, ze keh ngæn-zih-zông Ngô iao ky'i-zao Ngô-keh kong-we; ing-s-keh gyün-ping ah feh neng teh-sing.

> 18 還有我搭爾講，爾是彼得，在箇巖石上我要起造我個公會；陰司個權柄也弗能得勝。

·19 T'in-koh-keh so-z Ngô we kao-de ng: væn-pah ze di ng su kw'eng-lao-keh ze t'in-zông ah we kw'eng ge lao: ze di ng su sih-fông ze t'in-zông ah we sih-fông.”

> 19 天國個鎖匙我會交代爾：凡百在地爾所捆牢個在天上也會捆渠牢：在地爾所釋放在天上也會釋放。”

·20 Ziu coh-fu Ge meng-du feh-k'o teh bih-nying kông Ge z keh-yü Kyi-toh.

> 20 就囑咐渠門徒弗可搭別人講渠是箇位基督。

·21 Jong-ts'-yi-'eo Yia-su t'ong-ts meng-du, Ge-z pih-ding iao tao Yia-lu-sæh-lang k'e, ze tsiang-lao tsi-s-tsiang doh-shü-nying siu-li ziu hyü-to k'u-næn, bi ge tsông-s, tao di sæn-nyih weh-cün-le.

> 21 從此以後耶穌通知門徒，渠自必定要到耶路撒冷去，在長老祭司長讀書人手裏受許多苦難，被渠妝死，到第三日活轉來。

·22 Pi-teh te Ge, ky'ün Ge, kông, “Cü, keh-z feh-k'o: Ng tsong fe p'ong-djôh keh z-kön.”

> 22 彼得𠡒渠，勸渠，講，“主，箇是弗可：爾總{=弗會}碰着箇事幹。”

·23 Yia-su le-cün, teh Pi-teh kông, “Sæh-dæn, tseo-k'e: ng z peh Ngô pæn-tih: ing-yü ng feh liu-sing Zông-ti-keh sing-i, tæn liu-sing nying-keh sing-i.”

> 23 耶穌{擂}轉，搭彼得講，“撒但，走去：爾是畀我扳跌：因爲爾弗留心上帝個心意，單留心人個心意。”

·24 Yia-su ziu teh meng-du kông, “Ziah yiu nying iao keng Ngô, tsong k'eh-djü z-keh sing-siang, gwæn z-keh zih-z-kô, keng Ngô.

> 24 耶穌就搭門徒講，“若有人要跟我，總克除自個心想，擐自個十字架，跟我。

·25 Væn-pah iao pao-lao z-keh sing-ming we sông ge: yü Ngô k'eng sông sing-ming cü-ts we teh-djôh ge.

> 25 凡百要保牢自個性命會喪渠：爲我肯喪性命主子會得着渠。

·26 Ziah yiu nying teh-djôh t'ong-t'in-'ô, sih-gao z-keh ling-weng yiu zah-m ih-c'ü? 'Oh-tsia ih-ke nying hao yüong zah-m de ge ling-weng?

> 26 若有人得着統天下，失爻自個靈魂有甚麼益處？或者一個人好用甚麼代渠靈魂？

·27 Ing-yü Nying-keh N-ts ziu Ge Vu-ts'ing-keh yüong-wa we teh Ge t'in-s jü-de le; keh z-'eo we tsiao kôh-nying-keh 'ang-yü pao-ing ge.

> 27 因爲人個兒子受渠父親個榮華會搭渠天使聚隊來；箇時候會照各人個行爲報應渠。

·28 Ngô lao-zih teh ng kông, Gyi ze-i yiu nying vong s ts-zin, we mông-djôh Nying-keh N-ts tsih-tsông Ge koh-kô-keh gyün-ping kông-ling.”

> 28 我老實搭爾講，徛在{倚}有人朆死之前，會望着人個兒子接掌渠國家個權柄降臨。”


## Mt. 17.

> Mt. 17.

**_1 Yia-su ze sæn-zông ke-pin ying-ziang. 14 I ih-ke tin-bing cü-ts, 22 kông Ge-z iao ziu næn. 24 do-c'ih nying-ting-shü._**

> **_1 耶穌在山上改變形象。14 醫一個癲病主子，22 講渠自要受難。24 馱出人丁稅。_**

·1 KU loh-nyih Yia-su ta Pi-teh, Ngô-kôh, teh Ngô-kôh-keh hyüong-di Iah-'ön, ön-cong tseo-zông kao-sæn:

> 1 過六日耶穌帶彼得，雅各，搭雅各個兄弟約翰，暗中走上高山：

·2 ze ge-he min-zin ke-pin ying-ziang: Ge min-lin ziang nyih-deo kwông-liang, Ge i-zông kyih-bah ziang liang-kwông.

> 2 在渠許面前改變形象：渠面臉像日頭光亮，渠衣裳潔白像亮光。

·3 Ge-he mông-djôh Mo-si teh Yi-li-ô yin-c'ih, teh Yia-su kông wa.

> 3 渠許望着摩西搭以利亞現出，搭耶穌講話。

·4 Pi-teh ziu teh Yia-su kông, “Cü, ngô-he ze-i ting hao: Ng ziah-z k'eng, ngô ze-i we tæh sæn-ting tsiang-bong, ih-ting peh Ng, ih-ting peh Mo-si, ih-ting peh Yi-li-ô.”

> 4 彼得就搭耶穌講，“主，我許在{倚}頂好：爾若是肯，我在{倚}會搭三頂帳篷，一頂畀爾，一頂畀摩西，一頂畀以利亞。”

·5 Ge k'eo ze-teh kông, yiu ih-tu kwông-liang-keh yüing ke-lao ge-he: jong yüing-li yiu sing-ing c'ih-le, kông, “Keh z Ngô ts'ing-e-keh N-ts, Ngô ting cong-i-keh; ng-he iao t'ing Ge.”

> 5 渠{扣}在{搭}講，有一堵光亮個雲蓋牢渠許：從雲裏有聲音出來，講，“箇是我親愛個兒子，我頂中意個；爾許要聽渠。”

·6 Meng-du t'ing-djôh, ziu p'oh ze di, ting p'ô-gyü.

> 6 門徒聽着，就覆在地，頂怕懼。

·7 Yia-su tseo-le môh-môh ge-he, kông, “Nang-ky'i, feh yüong p'ô.”

> 7 耶穌走來摸摸渠許，講，“{儜}起，弗用怕。”

·8 Ge-he ngæn hyiang-zông, feh mông-djôh bih-nying, tsih-yiu Yia-su.

> 8 渠許眼向上，弗望着別人，只有耶穌。

·9 Tseo-lôh sæn z-'eo, Yia-su feng-fu ge-he, kông, “Keh su mông-djôh z-kön feh iao teh bih-nying kông, teng tao Nying-keh N-ts jong s-nying cong-yiang weh-cün-le.”

> 9 走落山時候，耶穌吩咐渠許，講，“箇所望着事幹弗要搭別人講，等到人個兒子從死人中央活轉來。”

·10 Meng-du meng Ge, kông, “Doh-shü-nying tsa-sang kông Yi-li-ô pih iao sin le?”

> 10 門徒問渠，講，“讀書人怎生講以利亞必要先來？”

·11 Yia-su we-teh ge-he kông, “Yi-li-ô z-zin sin le, iao tsing-teng væn-pah z-kön:

> 11 耶穌回答渠許講，“以利亞自然先來，要整頓凡百事幹：

·12 dæn-z Ngô teh ng kông, Yi-li-ô z yi-kying le-ku, nying ah feh nying-teh ge, 'eo z sing-siang de ge. Nying-keh N-ts ze ge-he siu-li ah we z-t'ih ziu k'u.”

> 12 但是我搭爾講，以利亞是已經來過，人也弗認得渠，{候}自心想待渠。人個兒子在渠許手裏也會是{剔}受苦。”

·13 Meng-du ziu ming-bah Yia-su teh ge kông z ts-tin 'Ang si-li Iah-'ön.

> 13 門徒就明白耶穌搭渠講是指點行洗禮約翰。

·14 Ge-he tseo tao cong-nying su-ze, yiu ih-ke nying tseo tao Yia-su min-zin, gyü-lôh, kông,

> 14 渠許走到衆人所在，有一個人走到耶穌面前，跪落，講，

·15 “Cü, e-lin ngô-keh n-ts: ing-yü ge yiu tin-bing, k'u teh-mang: ge lü-ts' tih-lôh ho-li, lü-ts' tih-lôh shü.

> 15 “主，哀憐我個兒子：因爲渠有癲病，苦得猛：渠屢次跌落火裏，屢次跌落水。

·16 Ngô ta ge tao Ng meng-du su-ze, ge feh neng i ge.”

> 16 我帶渠到爾門徒所在，渠弗能醫渠。”

·17 Yia-su we-teh kông, “Feh siang-sing be-nyih-keh si-de, Ngô wæ iao teh ng-he jü-de tao kyi-z? wæ iao zing-ne ng-he tao kyi-z? Hao ta ge tao Ngô i le.”

> 17 耶穌回答講，“弗相信悖逆個世代，我還要搭爾許聚隊到幾時？還要忍耐爾許到幾時？好帶渠到我{倚}來。”

·18 Yia-su tsah-væh keh kyü; kyü ziu c'ih-k'e, keh si-lao tông-z hao-gao.

> 18 耶穌責罰箇鬼；鬼就出去，箇細佬當時好爻。

·19 Meng-du ön-cong tseo tao Yia-su su-ze, kông, “Ngô-he tsa-sang feh neng kön ge c'ih?”

> 19 門徒暗中走到耶穌所在，講，“我許怎生弗能趕渠出？”

·20 Yia-su teh ge kông, “Ing-yü ng-he siang-sing-keh sing siao: Ngô lao-zih teh ng-he kông, Ng-he ziah yiu siang-sing-keh sing ziang ih-leh ka-ts'e-ts, ziu hao feng-fu keh-tu sæn, jong i-pin yi tao kæn-min; ge ziu we yi-ku; ping-ts'ia m-yiu ih-yiang z ng-he tso-feh-tao.

> 20 耶穌搭渠講，“因爲爾許相信個心小：我老實搭爾許講，爾許若有相信個心像一粒芥菜子，就好吩咐箇堵山，從{倚}邊移到{簡}面；渠就會移過；幷且無有一樣是爾許做弗到。

·21 Dæn-z keh 'ao kyü, ziah feh yüong tao-kao teh kying-zih, feh neng kön-c'ih.”

> 21 但是箇號鬼，若弗用禱告搭禁食，弗能趕出。”

·22 GE-HE wæ ze kô-li-li z-'eo, Yia-su teh meng-du kông, “Nying-keh N-ts iao kao-de nying-keh siu-li;

> 22 渠許還在加利利時候，耶穌搭門徒講，“人個兒子要交代人個手裏；

·23 bi ge-he tsông-s, di-sæn nyih we weh-cün-le.” Ge-he ziu ting iu-zeo.

> 23 被渠許妝死，第三日會活轉來。”渠許就頂憂愁。

·24 Ge-he tseo tao Kô-pah-nong, ziu yiu siu nying-ting-shü cü-ts tao Pi-teh su-ze le, kông, “Ng-keh Sin-sang nying-ting-shü do-c'ih feh?”

> 24 渠許走到迦百農，就有收人丁稅主子到彼得所在來，講，“爾個先生人丁稅馱出弗？”

·25 Ge kông, “Do-c'ih.” Pi-teh tseo-tsing oh-li, Yia-su sin teh ge kông, “Si-meng, ng-keh i-s tsa-sang? Si-zông-keh koh-wông hyiang kæh-nying siu shü-din teh nying-ting-shü? wæ-z hyiang z-keh n-ts, wæ-z hyiang bih-nying?”

> 25 渠講，“馱出。”彼得走進屋裏，耶穌先搭渠講，“西門，爾個意思怎生？世上個國王向何人收稅鈿搭人丁稅？還是向自個兒子，還是向別人？”

·26 Pi-teh teh Ge kông, “Z hyiang bih-nying:” Yia-su kông, “Su-i, n-ts hao min-gao.

> 26 彼得搭渠講，“是向別人：”耶穌講，“所以，兒子好免爻。

·27 Dæn-z sang-teh ngô-he peh ge pæn-tih, ng hao tao he-pin k'e, fông-lôh ih-mæ tiao-keo, tiao-zông-le deo-ih-kwang ng do-le; k'eo p'æn-k'e ziu we teh-djôh ih-kw'e nying-din: keh hao do peh ge, sön Ngô teh ng-keh ting-shü din.”

> 27 但是省得我許畀渠扳跌，爾好到海邊去，放落一枚釣鉤，釣上來頭一梗魚馱來；口{扳}開就會得着一塊銀鈿：箇好馱畀渠，算我搭爾個丁稅鈿。”


## Mt. 18.

> Mt. 18.

**_1 Kyi-toh ky'ün Ge meng-du ti-sing siao-i tso nying; 7 ky'ün ge-he liu-sing peh nying pæn-tih z-kön, feh iao k'ön-ky'ing siao meng-du; 15 t'ong-ts ge-he, hyüong-di ziah-z teh-ze ge ing-ke tsa-sang de ge; 21 kyi-t'ao hao sô-min ge; 23 yüong ih-ke wông-ti teh ge siu-'ô nying sön-tsiang-keh pi-fông kao-hyüing ge, 32 bæn feh e-lin ge dong-de nu-boh cü-ts._**

> **_1 基督勸渠門徒低心小意做人；7 勸渠許留心畀人扳跌事幹，弗要看輕小門徒；15 通知渠許，兄弟若是得罪渠應該怎生待渠；21 幾套好赦免渠；23 用一個皇帝搭渠手下人算賬個比方教訓渠，32 辦弗哀憐渠同隊奴僕主子。_**

·1 KEH z-'eo meng-du tseo tao Yia-su sing-pin, kông, “Ze t'in-koh z nô-ih-ke do?”

> 1 箇時候門徒走到耶穌身邊，講，“在天國是哪一個大？”

·2 Yia-su ziu ao ih-ke siao-nying le, peh ge gyi ze cong-yiang, kông, 

> 2 耶穌就{詨}一個小人來，畀渠徛在中央，講，

·3 “Ngô lao-zih teh ng kông, Ng-he ziah feh ke-wön sing-kah ziang siao-nying, tön feh neng tseo-tsing t'in-koh.

> 3 “我老實搭爾講，爾許若弗改換性格像小人，斷弗能走進天國。

·4 Su-i væn-pah ti-sing-siao-i ziang keh siao-nying, ze t'in-koh sön ge ting do.

> 4 所以凡百低心小意像箇小人，在天國算渠頂大。

·5 Ziah yiu nying yü Ngô-keh ming-deo tsiao-tsih t'ih-yiang-ts ih-ke siao-nying, ziu-z tsiao-tsih Ngô:

> 5 若有人爲我個名頭招接{剔}樣子一個小人，就是招接我：

·6 ziah yiu nying peh ih-ke siang-sing Ngô-keh siao meng-du pæn-tih, neng-ts yüong ih-bæn do-mo kwa ze ge deo-kying, dzing ze sing-he.

> 6 若有人畀一個相信我個小門徒扳跌，寗之用一爿大磨掛在渠頭頸，沉在深海。

·7 “Yü peh nying pæn-tih si-zông yiu 'o! peh nying pæn-tih z-kön pih iao le; dæn-z tso-c'ih keh z-kön cü-ts yiu 'o!

> 7 爲畀人扳跌世上有禍！畀人扳跌事幹必要來；但是做出箇事幹主子有禍！

·8 Ziah-z ng ih-tsih siu 'oh-tsia ih-tsih kyiah, peh ng pæn-tih, hao tsôh-lôh tön-gao: ng neng-ts pa-kyiah zæn-zih tseo-tsing weh-ming, feh iao liang-tsih siu liang-tsih kyiah tön-lôh üong-yün ho-li.

> 8 若是爾一隻手或者一隻腳，畀爾扳跌，好斫落斷爻：爾寗之跛腳殘疾走進活命，弗要兩隻手兩隻腳斷落永遠火裏。

·9 Ziah-z  ng ih-tsih ngæn peh ng pæn-tih, hao leo-c'ih, tön-gao: ng neng-ts doh-tsih ngæn tseo-tsing weh-ming, feh iao liang-tsih ngæn tön-lôh di-nyüoh-keh ho-li.

> 9 若是爾一隻眼畀爾扳跌，好摟出，斷爻：爾寗之獨隻眼走進活命，弗要兩隻眼斷落地獄個火裏。

·10 “Ng-he yüong liu-sing, keh-sih siao meng-du cong-yiang ih-ke feh-k'o k'ön-ky'ing ge; Ngô teh ng kông, ge-he-keh t'in-s ze t'in-zông dziang-dziang mông-djôh Ngô t'in-zông Vu-ts'ing-keh min.

> 10 “爾許用留心，箇些小門徒中央一個弗可看輕渠；我搭爾講，渠許個天使在天上長長望着我天上父親個面。

·11 Ing-yü Nying-keh N-ts z dih-di le kyiu sih-sæn-keh nying.

> 11 因爲人個兒子是特地來救失散個人。

·12 Ng-he i-s tsa-sang? Ih-ke nying yiu ih-pah-tsih yiang, ziah yiu ih-tsih mi-lu, ge ky'i feh-z gwæn-gao keh kyiu-zih kyiu tsih, tao sæn-li k'e zing keh-tsih mi-lu-keh?

> 12 爾許意思怎生？一個人有一百隻羊，若有一隻迷路，渠豈弗是摜爻箇九十九隻，到山裏去尋箇隻迷路個？

·13 Ziah-z zing-djôh, Ngô lao-zih teh ng kông, ge yü keh ih-tsih pi kyiu-zih kyiu tsih vong mi-lu-keh kah-nga hwön-hyi.

> 13 若是尋着，我老實搭爾講，渠爲箇一隻比九十九隻朆迷路個格外歡喜。

·14 Ng-he T'in-Vu-keh ts-i ah z-t'ih; keh-sih siao meng-du lin ih-ke tu feh iao peh ge sih-gao.

> 14 爾許天父個旨意也是{剔}；箇些小門徒連一個都弗要畀渠失爻。

·15 “Ng-keh hyüong-di ziah yiu teh-ze ng, hao k'e, tæn-tsih ng-z teh ge jü-de z-'eo t'ong-ts ge: ziah-z t'ing ng, ng ziu teh-djôh ng-keh hyüong-di.

> 15 “爾個兄弟若有得罪爾，好去，單只爾自搭渠聚隊時候通知渠：若是聽爾，爾就得着爾個兄弟。

·16 Ziah-z feh t'ing, lin z-kyi tse kô ih-liang-ke nying, yiu liang-sæn-ke nying tso kyin-tsing, kyü-kyü shih-wa hao k'ao-zih.

> 16 若是弗聽，連自己再加一兩個人，有兩三個人做見證，句句說話好靠實。

·17 Ziah-z feh t'ing ge-he, hao t'ong-ts kong-we: ziah-z feh t'ing kong-we, ng hao sön ge ziang bih-koh-nying, teh siu-din-liang nying.

> 17 若是弗聽渠許，好通知公會：若是弗聽公會，爾好算渠像別國人，搭收田糧人。

·18 Ngô lao-zih teh ng kông, Væn-pah ze di z ng-he su kw'eng-lao ze t'in-zông ah we kw'eng-lao; væn-pah ze di z ng su sih-fông ze t'in-zông ah we sih-fông.

> 18 我老實搭爾講，凡百在地是爾許所捆牢在天上也會捆牢；凡百在地是爾所釋放在天上也會釋放。

·19 Ngô tse teh ng kông, Ng-he cong-yiang ziah yiu liang-ke nying ze di dong-sing-'eh-i iao gyiu jü-bin zah-m z-kön, Ngô t'in-zông Vu-ts'ing pih-ding peh ge-he tso-zing.

> 19 我再搭爾講，爾許中央若有兩個人在地同心合意要求隨便甚麼事幹，我天上父親必定畀渠許做成。

·20 Ing-yü feh leng nô su-ze ziah yiu liang-sæn-ke nying yü Ngô-keh ming-deo jü-zih, Ngô ah ze ge cong-yiang.”

> 20 因爲弗論哪所在若有兩三個人爲我個名頭聚集，我也在渠中央。”

·21 Keh z-'eo Pi-teh tseo-le teh Ge kông, “Cü, hyüong-di teh-ze ngô, kyi t'ao hao sô-min ge? tao ts'ih-t'ao k'o-i feh?”

> 21 箇時候彼得走來搭渠講，“主，兄弟得罪我，幾套好赦免渠？到七套可以弗？”

·22 Yia-su teh ge kông, “Ngô kông feh-z Ts'ih-t'ao; z Ts'ih-zih-ke ts'ih-t'ao.

> 22 耶穌搭渠講，“我講弗是七套；是七十個七套。

·23 Su-i t'in-koh k'o-pi ih-ke wông-ti, iao teh ge nu-boh sön-tsiang.

> 23 所以天國可比一個皇帝，要搭渠奴僕算賬。

·24 Ge sön z-'eo, yiu ih-ke nying ta-le, z ky'in wông-ti ts'in-væn-liang nying-ts.

> 24 渠算時候，有一個人帶來，是欠皇帝千萬兩銀子。

·25 Yü ge m-kao hao wæn, cü-nying-kô feng-fu peh ge nying, lin ts'i-ts n-nô teh væn-pah su yiu, tu ma-gao, wæn tsa.

> 25 爲渠無告好還，主人家吩咐畀渠人，連妻子兒女搭凡百所有，都賣爻，還債。

·26 Keh nu-boh ziu p'oh-lôh pa ge, kông, ‘Cü, kw'ön-'æn ngô, ngô ih-ts'ih we wæn ng.’

> 26 箇奴僕就覆落拜渠，講，‘主，寬限我，我一切會還爾。’

·27 Keh nu-boh-keh cü, fæh z-pe-sing fông ge c'ih, wæ-yiu sô-wön ge tsa.

> 27 箇奴僕個主，發慈悲心放渠出，還有赦完渠債。

·28 Dæn-z keh nu-boh ih tseo-c'ih, p'ong-djôh ih-ke dong-de nu-boh, z ky'in ge zih-liang nying-ts: ziu bæh ge, ts'ô ge 'eo-long, kông, ‘Ng ky'in ngô-keh hao wæn ngô.’

> 28 但是箇奴僕一走出，碰着一個同隊奴僕，是欠渠十兩銀子：就拔渠，叉渠喉嚨，講，‘爾欠我個好還我。’

·29 Ge-keh dong-de nu-boh ziu p'oh-tao ge kyiah-'ô, gyiu ge, kông, ‘Kw'ön-'æn ngô, ngô ih-ts'ih we wæn ng.’

> 29 渠個同隊奴僕就覆倒渠腳下，求渠，講，‘寬限我，我一切會還爾。’

·30 Ge feh k'eng: ziu k'e peh ge lôh kæn-lao, teng tao tsa wæn wön.

> 30 渠弗肯：就去畀渠落監牢，等到債還完。

·31 Yü-ts dong-de nu-boh mông-djôh keh-ky'i z-kön, ting iu-zeo, keh z-kön ziu t'ong-ts ge cü-nying-kô.

> 31 {?餘}{?之}同隊奴僕望着箇起事幹，頂憂愁，箇事幹就通知渠主人家。

·32 Nu-boh-keh cü ziu ao ge le, teh ge kông, ‘Ôh nu-boh, Ng-keh tsa, kyi-zin gyiu ngô, ngô ih-ts'ih sô ng gao:

> 32 奴僕個主就{詨}渠來，搭渠講，‘惡奴僕，爾個債，既然求我，我一切赦爾爻：

·33 ng ky'i feh ing-ke e-lin ng-keh dong-de nu-boh, ziang ngô e-lin ng?’

> 33 爾豈弗應該哀憐爾個同隊奴僕，像我哀憐爾？’

·34 Ge-keh cü fæh-nu, peh ge nying kao-de lao-deo, teng-tao ky'in ge-keh tsa tu wæn wön.

> 34 渠個主發怒，畀渠人交代牢頭，等到欠渠個債都還完。

·35 Ziah-z ng-he kôh-nying sing-li feh k'eng sô-min hyüong-di-keh dzæn-c'ü, Ngô t'in-zông Vu-ts'ing ah we z-t'ih de ng-he.”

> 35 若是爾許各人心裏弗肯赦免兄弟個賺處，我天上父親也會是{剔}待爾許。”


## Mt. 19.

> Mt. 19.

**_2 Yia-su i bing: 3 we-teh Fæh-li-se nying li-k'e ts'i-ts kwe-kyü; 10 Ka-shih t'ao-ts'ing z-kön: 13 tsih-ziu siao-nying: 16 t'ong-ts ih-ke 'eo-sang tsa-sang hao teh-djôh üong-yün weh-ming, 20 T'ong-ts ge tsa-sang hao tso zih-jün: 23 Ze-cü tseo-tsing t'in-zông ting næn, 27 ing-hyü keng Ge cü-ts we teh-djôh pao-ing._**

> **_2 耶穌醫病：3 回答法利賽人離開妻子規矩；10 解說討親事幹：13 接受小人：16 通知一個後生怎生好得着永遠活命，20 通知渠怎生好做十全：23 財主走進天上頂難，27 應許跟渠主子會得着報應。_**

·1 YIA-SU kông-wön keh shih-wa, ziu li-k'e Kô-li-li, tao Iah-dæn 'o-nga-keh Yiu-t'a di-ka;

> 1 耶穌講完箇說話，就離開加利利，到約但河外個猶太地界；

·2  yiu hyü-to nying keng Ge; Ge ziu ze kæn-min i ge bing.

> 2 有許多人跟渠；渠就在{簡}面醫渠病。

·3 Yiu Fæh-li-se nying tseo-le, s-s Ge, kông, “Nying feh-leng zah-m yün-ku li-gao ts'i-ts k'o-i feh?”

> 3 有法利賽人走來，試試渠，講，“人弗論甚麼緣故離爻妻子可以弗？”

·4 Ge we-teh kông, “Ky'i-ts'u zao nying-keh Cü z ‘zao ge-he ih-nön ih-nyü;’ yi kông, 

> 4 渠回答講，“起初造人個主是‘造渠許一男一女；’又講，

·5 ‘Su-i nying hao li-k'e ge nyiang-pang, ts'ing-gying ge ts'i-ts; keh liang-ke zing-yü ih-t'i: [Ts.2.24.] Keh shih-wa ng doh-ku vong?

> 5 ‘所以人好離開渠娘伯，親近渠妻子；箇兩個成爲一體：’箇說話爾讀過朆？

·6 Keh yiang-ts ge-he feh tse sön-liang-ke, tsih sön ih-t'i. Su-i Zông-ti su p'e-'eh, nying feh-k'o peh ge feng-k'e.”

> 6 箇樣子渠許弗再算兩個，只算一體。所以上帝所配合，人弗可畀渠分開。”

·7 Ge-he teh Ge kông, “Mo-si tsa-sang feng-fu sia li-shü hao li-gao ts'i-ts?”

> 7 渠許搭渠講，“摩西怎生吩咐寫離書好離爻妻子？”

·8 Yia-su teh ge-he kông, “Mo-si ing-hyü ng-he li-gao ts'i-ts, z yü ng-he yiu ngang sing-dziang: dæn-z ky'i-ts'u feh-z keh-t'ih.

> 8 耶穌搭渠許講，“摩西應許爾許離爻妻子，是爲爾許有硬心腸：但是起初弗是箇{剔}。

·9 Ngô teh ng kông, Ziah yiu nying, feh-z yü ying-lön li-gao ts'i-ts, c'ü bih-ke ts'i-ts, keh z væn kæn-ying: c'ü li-gao-keh ts'i-ts cü-ts ah z væn kæn-ying.”

> 9 我搭爾講，若有人，弗是爲淫亂離爻妻子，娶別個妻子，箇是犯姦淫：娶離爻個妻子主子也是犯姦淫。”

·10 Meng-du teh Ge kông, “Nying teh ts'i-ts z-kön ziah-z keh-t'ih, wæ-z feh c'ü hao.”

> 10 門徒搭渠講，“人搭妻子事幹若是箇{剔}，還是弗娶好。”

·11 Yia-su teh ge-he kông, “Keh shih-wa feh-z cong-nying neng-keo tsih-ziu, tæn-tsih Zông-ti s-peh ge cü-ts.

> 11 耶穌搭渠許講，“箇說話弗是衆人能夠接受，單只上帝賜畀渠主子。

·12 Ing-yü yiu-sih jong c'ih nyiang-t'e ziu tso t'a-kæn: yiu-sih z bih-nying peh ge tso t'a-kæn: yiu-sih z yü t'in-koh z-kyi tso t'a-kæn. Neng-keo tsih-ziu cü-ts hao tsih-ziu.”

> 12 因爲有些從出娘胎就做太監：有些是別人畀渠做太監：有些是爲天國自己做太監。能夠接受主子好接受。”

·13 KEH z-'eo yiu nying ta siao-nying tao Yia-su su-ze le, iao Ge siu en-en ge, tso tao-kao: meng-du tsah-væh ge-he.

> 13 箇時候有人帶小人到耶穌所在來，要渠手按按渠，做禱告：門徒責罰渠許。

·14 Yia-su kông, “Hao peh siao-nying tao Ngô i le, feh-k'o tsu-lao ge-he: ing-yü keh yiang-ts nying, t'in-koh z ge-ke.”

> 14 耶穌講，“好畀小人到我{倚}來，弗可阻牢渠許：因爲箇樣子人，天國是渠個。”

·15 Ge ziu siu en-en ge-he, li-k'e keh su-ze.

> 15 渠就手按按渠許，離開箇所在。

·16 YIU ih-ke nying tseo-le teh Ge kông, “Hao sin-sang, ngô ing-ke tso zah-m hao z-kön, hao teh-djôh üong-yün weh-ming?”

> 16 有一個人走來搭渠講，“好先生，我應該做甚麼好事幹，好得着永遠活命？”

·17 Yia-su teh ge kông, “Zao yün-ku ts'ing-hwu Ngô z hao? hao cü-ts z m-yiu, tsih-yiu Ih-yü, ziu-z Zông-ti. Ng ziah iao tseo-tsing weh-ming, iao pao-siu ka-ming.”

> 17 耶穌搭渠講，“{唣}緣故稱呼我是好？好主子是無有，只有一位，就是上帝。爾若要走進活命，要保守誡命。”

·18 Ge kông, “Zah-m ka-ming.” Yia-su kông, “Ziu-z, ‘Feh-k'o sæh nying,’ ‘Feh-k'o kæn-ying,’ ‘Feh-k'o t'eo-dao,’ ‘Feh-k'o tso kô kyin-tsing,’

> 18 渠講，“甚麼誡命。”耶穌講，“就是，‘弗可殺人，’‘弗可姦淫，’‘弗可偷盜，’‘弗可做假見證，’

·19 ‘Iao hao-kying ng-keh vu-meo; [C.20.12-16.] wæ-yiu, ‘E-sih ling-sô ziang z-kyi.’” [Lv.19.18.]

> 19 ‘要孝敬爾個父母；’還有，‘愛惜鄰舍像自己。’”

·20 Keh 'eo-sang teh Ge kông, “Keh-sih ngô jong siao tu siu-lao: wæ siao zah-m feh?”

> 20 箇後生搭渠講，“箇些我從小都守牢：還少甚麼弗？”

·21 Yia-su teh ge kông, “Ng ziah iao zih-jün, k'e ma ng su yiu, feng peh gyüong-nying, ng ziu yiu ze-veh ze t'in-zông: ping-ts'ia hao le keng Ngô.”

> 21 耶穌搭渠講，“爾若要十全，去賣爾所有，分畀窮人，爾就有財物在天上：幷且好來跟我。”

·22 Keh 'eo-sang t'ing-djôh keh shih-wa, sing-li iu-zeo ziu k'e-gao: ing-yü yiu do kô-s.

> 22 箇後生聽着箇說話，心裏憂愁就去爻：因爲有大家私。

·23 Yia-su teh meng-du kông, “Ngô lao-zih teh ng kông, Ze-cü tseo-tsing t'in-koh ting næn.

> 23 耶穌搭門徒講，“我老實搭爾講，財主走進天國頂難。

·24 Ngô teh ng kông, Lôh-do c'ün-ku tsing-ngæn, pi ze-cü tseo-tsing Zông-ti-koh, wæ-z ge yüong-yi.”

> 24 我搭爾講，駱駝穿過針眼，比財主走進上帝國，還是渠容易。”

·25 Meng-du t'ing-djôh ziu ting hyi-gyi, kông, “Kæh-nying hao teh-kyiu?”

> 25 門徒聽着就頂希奇，講，“何人好得救？”

·26 Yia-su mông ge-he, kông, “Nying, z feh neng-keo; Zông-ti yiang-yiang tu neng-keo.”

> 26 耶穌望渠許，講，“人，是弗能夠；上帝樣樣都能夠。”

·27 Pi-teh ziu teh Ge kông, “Ngô-he z yiang-yiang tön-gao keng Ng; ngô-he hao teh-djôh zah-m?”

> 27 彼得就搭渠講，“我許是樣樣斷爻跟爾；我許好得着甚麼？”

·28 Yia-su teh ge-he kông, “Ngô lao-zih teh ng kông, teng tao tse hying-ky'i z-'eo, Nying-keh N-ts zo ze Ge yüong-wa-keh zo-yü, ng-he keng-djôh Ngô cü-ts ah we zo zih-nyi-ke zo-yü, p'ön-tön Yi-seh-lih zih-nyi ts-p'a,

> 28 耶穌搭渠許講，“我老實搭爾講，等到再興起時候，人個兒子坐在渠榮華個坐位，爾許跟着我主子也會坐十二個坐位，判斷以色列十二支派，

·29 Wæ-yiu væn-pah yü Ngô-keh ming-deo li-k'e oh-yü, hyüong-di, ts-me, vu-meo, ts'i-ts, n-nô, din-di, tsiang-le hao teh-djôh ih-pah be, wæ-yiu üong-yün weh-ming tso sæn-nyih.

> 29 還有凡百爲我個名頭離開屋宇，兄弟，姊妹，父母，妻子，兒女，田地，將來好得着一百倍，還有永遠活命做產業。

·30 Dæn-z yiu hyü-to ze-zin we lôh-'eo; ze-'eo we zông-zin.”

> 30 但是有許多在前會落後；在後會上前。”


## Mt. 20.

> Mt. 20.

**_1 Kyi-toh yüong cü-nying-kô t'ao sæn-kong-keh pi-fông hyin-ming Zông-ti we tsiao ming-veng de cong-nying: 17 kông Ge 'eo-le iao ziu-k'u. 20 We-teh Si-pi-t'a n-ts-keh nyiang, kao-hyüing meng-du iao tso ky'in-hyü-keh nying: 30 i liang-ke hæh-ngæn._**

> **_1 基督用主人家討散工個比方顯明上帝會照名分待衆人：17 講渠後來要受苦。20 回答西庇太兒子個娘，教訓門徒要做謙虛個人：30 醫兩個瞎眼。_**

·1 “Ing-yü t'in-koh k'o-pi ih-ke cü-nying-kô, t'in-liang tseo-c'ih t'ao sæn-kong tao ge bu-dao-yün k'e.

> 1 “因爲天國可比一個主人家，天亮走出討散工到渠葡萄園去。

·2 Teh kong-nying kông-ku ih-din nying-ts ih-nyih, ziu ao ge-he tao ge bu-kao-yün[^20-2] k'e.

> 2 搭工人講過一鈿銀子一日，就{詨}渠許到渠葡萄園去。

·3 Z-ts'u z-'eo yi tseo-c'ih, mông-djôh bih-nying ze z-dziang-zông m-kao tso; ziu teh ge kông,

> 3 巳初時候又走出，望着別人在市場上無告做；就搭渠講，

·4 ‘Ng-he ah hao tao bu-dao-yün k'e; ngô we peh ng-he bing-dzih kong-din.’ Ge-he ziu k'e.

> 4 ‘爾許也好到葡萄園去；我會畀爾許平直工鈿。’渠許就去。

·5 Ng-z tsing teh sing-z ts'u yi tseo-c'ih, ah z-t'ih tso-fæh.

> 5 午時正搭申時初又走出，也是{剔}做法。

·6 Yiu-z ts'u tseo-c'ih, yi mông-djôh yiu nying gyi-kæn m-kao tso, ziu teh ge kông, ‘Ng-he tsa-sang dziang-nyih gyi-i m-kao tso?’

> 6 酉時初走出，又望着有人徛{簡}無告做，就搭渠講，‘爾許怎生長日徛{倚}無告做？’

·7 Ge-he kông, ‘Ing-yü m-nying t'ao ngô-he.’ Ge kông, ‘Ng-he ah hao tao bu-dao-yün k'e.’

> 7 渠許講，‘因爲無人討我許。’渠講，‘爾許也好到葡萄園去。’

·8 Æn-keng yün-cü teh kwön-tsiang sin-sang kông, ‘Ao keh-sih kong-nying le, jong 'eo-deo le tao ky'i-deo zông-kong yü-ts, fæh kong-din peh ge-he.’

> 8 晏根園主搭管帳先生講，‘{詨}箇些工人來，從後頭來到起頭上工爲止，發工鈿畀渠許。’

·9 Yiu-z ts'u zông-kong cü-ts tseo-le, kôh-nying do ih-din nying-ts.

> 9 酉時初上工主子走來，各人馱一鈿銀子。

·10 Ky'i-deo zông-kong cü-ts le, ts'eng ge hao do to; ge-he kôh-nying ah do ih-din nying-ts.

> 10 起頭上工主子來，忖渠好馱多；渠許各人也馱一鈿銀子。

·11 Ge-he do-k'e ziu ma-ün cü-nying-kô, kông,

> 11 渠許馱去就埋怨主人家，講，

·12 ‘Keh 'eo-deo zông-kong-keh tsih tso pön-ke z-zing, ngô-he nyih-mang dziang-nyih lao-loh, ng we de ge-he teh ngô-he ih-yiang.’

> 12 ‘箇後頭上工個只做半個時辰，我許熱猛長日勞碌，爾會待渠許搭我許一樣。’

·13 Cü-nying-kô teh ge ih-ke nying kông, ‘Bong-yiu, ngô m-kao we-ky'üoh ng: ng teh ngô kông-ku ky'i feh-z ih-din nying-ts?

> 13 主人家搭渠一個人講，‘朋友，我無告委曲爾：爾搭我講過豈弗是一鈿銀子？

·14 Ng z-keh kong-din do-k'e; ngô sing-nyün peh 'eo-deo-keh teh ng ih-yiang.

> 14 爾自個工鈿馱去；我心願畀後頭個搭爾一樣。

·15 Ngô yüong z-keh meh-z ky'i feh-z hao z-kyi tso cü? Yü ngô hao, ng sang k'eh-tu sing?’

> 15 我用自個物事豈弗是好自己做主？爲我好，爾生克妒心？’

·16 Su-i, ze-'eo we zông-zin, ze-zin we lôh-'eo: ing-yü dziao-le-keh to, t'iao-shün-keh siao.”

> 16 所以，在後會上前，在前會落後：因爲召來個多，挑選個少。”

·17 YIA-SU zông Yia-lu-sæh-lang z-'eo, lu-zông ön-cong ta zih-nyi meng-du, teh ge-he kông,

> 17 耶穌上耶路撒冷時候，路上暗中帶十二門徒，搭渠許講，

·18 “Ngô-he zông Yia-lu-sæh-lang; Nying-keh N-ts iao kao-de tsi-s-tsiang teh doh-shü-nying, ge-he we ding Ge s-ze,

> 18 “我許上耶路撒冷；人個兒子要交代祭司長搭讀書人，渠許會定渠死罪，

·19 ka peh bih-koh-nying c'ü-siao Ge, pin tang Ge, zih-z-kô-zông ting Ge s: di sæn-nyih weh-cün-le.”

> 19 解畀別國人取笑渠，鞭打渠，十字架上釘渠死：第三日活轉來。”

·20 Keh z-'eo Si-pi-t'a n-ts-keh nyiang ta ge liang-ke n-ts, tseo tao Yia-su min-zin pa Ge, gyiu Ge ih-yiang z-kön.

> 20 箇時候西庇太兒子個娘帶渠兩個兒子，走到耶穌面前拜渠，求渠一樣事幹。

·21 Yia-su teh ge kông, “Ng iao zah-m?” Ge kông, “Iao Ng feng-fu peh ngô liang-ke n-ts zo ze Ng-keh koh li-min, ih-ke ze Ng jing-siu-pin, ih-ke ze Ng tsi-siu-pin.”

> 21 耶穌搭渠講，“爾要甚麼？”渠講，“要爾吩咐畀我兩個兒子坐在爾個國裏面，一個在爾順手邊，一個在爾濟手邊。”

·22 Yia-su we-teh ge kông, “Ng su gyiu-keh ng feh hyiao-teh. Ngô tsiang-le hæh-keh pe, ng-he neng-keo hæh feh? Ngô su ziu-keh si-li, ng-he neng-keo ziu feh?” Ge-he kông, “Neng-keo.”

> 22 耶穌回答渠講，“爾所求個爾弗曉得。我將來喝個杯，爾許能夠喝弗？我所受個洗禮，爾許能夠受弗？”渠許講，“能夠。”

·23 Yia-su teh ge-he kông, “Ngô-keh pe ng-he pih iao hæh; Ngô su ziu-keh si-li ng-he pih iao ziu: dæn-z zo ze Ngô jing-siu-pin tsi-siu-pin, feh-z Ngô hao s-peh ge, Ngô Vu-ts'ing yü-bi peh kæh-nying, we peh ge.”

> 23 耶穌搭渠許講，“我個杯爾許必要喝；我所受個洗禮爾許必要受：但是坐在我順手邊濟手邊，弗是我好賜畀渠，我父親預備畀何人，會畀渠。”

·24 Keh zih-ke meng-du t'ing-djôh, ziu ting feh cong-i keh liang hyüong-di.

> 24 箇十個門徒聽着，就頂弗中意箇兩兄弟。

·25 Yia-su ao ge-he le, kông, “Bih-koh-nying-keh kyüing-wông kwön-æh pah-sing, yiu do-kwön æh-tsi ge-he; keh z ng-he hyiao-teh.

> 25 耶穌{詨}渠許來，講，“別國人個君王管押百姓，有大官壓制渠許；箇是爾許曉得。

·26 Dæn-z ng-he feh-k'o keh-yiang-ts: ziah-z ng-he cong-yiang nô-ih-ke siang sön do, ge ing-ke tso ng-keh yüong-nying;

> 26 但是爾許弗可箇樣子：若是爾許中央哪一個想算大，渠應該做爾個用人；

·27 ng-he cong-yiang nô-ih-ke siang sön deo, ge ing-ke tso ng-keh nu-boh:

> 27 爾許中央哪一個想算頭，渠應該做爾個奴僕：

·28 ziang Nying-keh N-ts le, feh-z iao nying voh-z Ge, z le voh-z nying, wæ-yiu sô-c'ih Z-keh sing-ming tso hyü-to nying-keh t'i-de.”

> 28 像人個兒子來，弗是要人服事渠，是來服事人，還有捨出自個性命做許多人個替代。”

·29 GE-HE tseo-c'ih Yia-li-ko z-'eo, yiu hyü-to nying keng Ge.

> 29 渠許走出耶利哥時候，有許多人跟渠。

·30 Yiu liang-ke hæh-ngæn zo ze lu-pin, t'ing-djôh z Yia-su tseo-ku, ziu ao-ky'i-le, kông, “Cü, Da-bih-keh 'Eo-de, k'o-lin ngô-he.”

> 30 有兩個瞎眼坐在路邊，聽着是耶穌走過，就{詨}起來，講，“主，大闢個後代，可憐我許。”

·31 Cong-nying tsah-væh ge, ao ge hyiao hyiang: ge-he yüih-fæh ao-ky'i-le, kông, “Cü, Da-bih-keh 'Eo-de, k'o-lin ngô-he.”

> 31 衆人責罰渠，{詨}渠{=休要}響：渠許越發{詨}起來，講，“主，大闢個後代，可憐我許。”

·32 Yia-su gyi-lao, ao ge-he le, kông, “Ng-he iao Ngô tso zah-m?”

> 32 耶穌徛牢，{詨}渠許來，講，“爾許要我做甚麼？”

·33 Ge-he kông, “Cü, iao k'e-k'e ngô ngæn.”

> 33 渠許講，“主，要開開我眼。”

·34 Yia-su fæh z-pe sing, siu môh-môh ge ngæn: ngæn lih-k'eh mông-djôh, ge-he ziu keng Ge.

> 34 耶穌發慈悲心，手摸摸渠眼：眼立刻望着，渠許就跟渠。


## Mt. 21.

> Mt. 21.

**_1 Kyi-toh gyi ih-p'ih lü tsing Yia-lu-sæh-lang, 12 jong sing-din kön-c'ih tso ma-ma-keh nying; 18 væh vu-hwa-ko jü; 23 peh tsi-s teh tsiang-lao feh neng we-teh Ge, 28 yüong liang-ke n-ts pi-fông tsah-væh ge-he, 33 yi tsah-væh sæh cü-nying-kô-keh nu-boh._**

> **_1 基督騎一匹驢進耶路撒冷，12 從聖殿趕出做買賣個人；18 罰無花果樹；23 畀祭司搭長老弗能回答渠，28 用兩個兒子比方責罰渠許，33 又責罰殺主人家個奴僕。_**

·1 GE-HE kw'a tao Yia-lu-sæh-lang, yi-kying tao Pah-fæh-gyi, ze Kæn-læn sæn-pin, Yia-su ziu ts'a liang-ke meng-du,

> 1 渠許快到耶路撒冷，已經到伯法其，在橄欖山邊，耶穌就差兩個門徒，

·2 teh ge-he kông, “Ng-he tao te-min hyiang-ts'eng k'e, ziu we p'ong-djôh ih-p'ih lü-nyiang kyi-kæn, wæ-yiu ih-p'ih siao-lü jü-de: hao ka-gao, ky'in-le peh Ngô.

> 2 搭渠許講，“爾許到對面鄉村去，就會碰着一匹驢娘繫{簡}，還有一匹小驢聚隊：好解爻，牽來畀我。

·3 Ziah yiu nying teh ng kông zah-m shih-wa, hao kông, ‘Z Cü iao yüong ge;’ ge ziu we peh ge ky'in le.”

> 3 若有人搭爾講甚麼說話，好講，‘是主要用渠；’渠就會畀渠牽來。”

·4 Keh ih-ts'ih z-kön z-t'ih tso-fæh, hao peh sin-ts-nying su kông shih-wa yiu ing-nyin, ziu-z,

> 4 箇一切事幹是{剔}做法，好畀先知人所講說話有應驗，就是，

· 5“Hao t'ong-ts Shing-keh nô, ‘Ng-keh Wông-ti ti-sing-siao-i, gyi ih-p'ih lü teh ih-p'ih siao-lü, tao ng su-ze le.’” [Sk.9.9.]

> 5 “好通知郇個女，‘爾個皇帝低心小意，騎一匹驢搭一匹小驢，到爾所在來。’”

·6 Meng-du ziu k'e, i Yia-su feng-fu tso,

> 6 門徒就去，依耶穌吩咐做，

·7 ky'in lü-nyiang teh siao-lü le, peh z-keh i-zông fông ze ge zông-min; Yia-su ziu gyi-zông.

> 7 牽驢娘搭小驢來，畀自個衣裳放在渠上面；耶穌就騎上。

·8 Yiu hyü-to nying do ge i-zông p'u lu; yiu-sih tsôh jü-ts p'u ze lu-zông.

> 8 有許多人馱渠衣裳鋪路；有些斫樹枝鋪在路上。

·9 Zin-'eo tseo-keh cong-nying ao-ky'i-le, kông, “'O-sæn-nah kyü peh Da-bih-keh 'Eo-de; k'ao-djôh Cü ming-deo le Cü-ts z ing-ke coh-tsæn. Ze ting kao su-ze 'O-sæn-nah.”

> 9 前後走個衆人{詨}起來，講，“和散那歸畀大闢個後代；靠着主名頭來主子是應該祝讚。在頂高所在和散那。”

·10 Yia-su tseo-tsing Yia-lu-sæh-lang, zing-li nying tu yiao-dong, kông, “Keh z zao-teh nying?”

> 10 耶穌走進耶路撒冷，城裏人都搖動，講，“箇是{唣}{得}人？”

·11 Cong-nying kông, “Keh z Kô-li-li Nô-sæh-læh-keh Sin-ts Yia-su.”

> 11 衆人講，“箇是加利利拿撒勒個先知耶穌。”

·12 Yia-su tseo-tsing Zông-ti-keh sing-din, ze sing-din tso ma-ma-keh nying tu kön-c'ih, wæ-yiu fæn-tao de dong-din cü-ts-keh gyü-côh, teh ma bôh-kön cü-ts-keh teng;

> 12 耶穌走進上帝個聖殿，在聖殿做買賣個人都趕出，還有反倒兌銅鈿主子個櫃桌，搭賣{薄}鴿主子個凳；

·13 teh ge-he kông, “Shü-li yiu sia-lôh, ‘Ngô-keh oh z iao ts'ing-hwu tao-kao-keh oh:’ [Y.56.7;Yl.7.11.] ng-he peh ge tso gyiang-dao k'o.”

> 13 搭渠許講，“書裏有寫落，‘我個屋是要稱呼禱告個屋：’爾許畀渠做強盜窠。”

·14 Ze sing-din yiu hæh-ngæn teh pa-kyiah tseo tao Yia-su min-zin, Ge ziu i ge.

> 14 在聖殿有瞎眼搭跛腳走到耶穌面前，渠就醫渠。

·15 Tsi-s-tsiang teh doh-shü-nying, mông-djôh Ge su tso-keh gyi-z, wæ-yiu siao-nying ze sing-din-li ao-ky'i-le kông, “'O-sæn-nah kyü peh Da-bih-keh 'Eo-de;” ge-he ting feh cong-i,

> 15 祭司長搭讀書人，望着渠所做個奇事，還有小人在聖殿裏{詨}起來講，“和散那歸畀大闢個後代；”渠許頂弗中意，

·16 teh Yia-su kông, “Ge-he ze-teh kông Ng t'ing-djôh feh?” Yia-su kông, “T'ing-djôh: Shü-li su kông, ‘Jong siao-nying teh ky'üoh-na-keh k'eo-li Ng hyin-c'ih jün-bi tsæn-mi le,’ [S.8.2.] keh shih-wa ng doh-ku vong?”

> 16 搭耶穌講，“渠許在{搭}講爾聽着弗？”耶穌講，“聽着：書裏所講，‘從小人搭喫奶個口裏爾顯出全備讚美來，’箇說話爾讀過朆？”

·17 Ziu li-k'e ge-he, tseo-c'ih zing-nga tao Pah-da-nyi, ze-kæn shoh-yia.

> 17 就離開渠許，走出城外到伯大尼，在{簡}宿夜。

·18 K'u-sing tsao cün-le tao zing-li z-'eo, du-hæh.

> 18 {枯}{星}早轉來到城裏時候，肚{瞎}。

·19 Lu-pin mông-djôh ih-cü vu-hwa-ko jü, tseo-tao, tsih mông-djôh yih, bih-yiang m-yiu; ziu dziao keh-cü jü kông, “Ng yi-'eo üong feh kyih-ko.” Vu-hwa-ko jü lih-k'eh k'u-gao.

> 19 路邊望着一株無花果樹，走到，只望着葉，別樣無有；就朝箇株樹講，“爾以後永弗結果。”無花果樹立刻枯爻。

·20 Meng-du mông-djôh, ziu hyi-gyi, kông, “Vu-hwa-ko jü tsa-sang mah-ding k'u-gao!”

> 20 門徒望着，就希奇，講，“無花果樹怎生驀定枯爻！”

·21 Yia-su we-teh ge-he, kông, “Ngô lao-zih teh ng kông, Ng ziah yiu siang-sing-keh sing, ih-ting feh nyi-'oh, fi-tæn we tso keh vu-hwa-ko jü z-kön, ziu-z dziao keh-tu sæn kông, ‘Hao yi-ku tao he-li k'e,’ ah we tso-zing.

> 21 耶穌回答渠許，講，“我老實搭爾講，爾若有相信個心，一{丁}弗疑惑，非單會做箇無花果樹事幹， 就是朝箇堵山講，‘好移過到海裏去，’也會做成。

·22 Wæ-yiu, tao-kao z-'eo ng-he væn-pah su gyiu, tsih iao siang-sing, ziu we teh-djôh.”

> 22 還有，禱告時候爾許凡百所求，只要相信，就會得着。”

·23 YIA-SU tseo-tsing sing-din, kao-hyüing z-'eo, tsi-s-tsiang teh pah-sing-keh tsiang-lao tseo-le, kông, “Ng yüong zah-m gyün-ping tso keh-sih z-kön? kæh-nying peh ng keh gyün-ping?”

> 23 耶穌走進聖殿，教訓時候，祭司長搭百姓個長老走來，講，“爾用甚麼權柄做箇些事幹？何人畀爾箇權柄？”

·24 Yia-su we-teh ge-he kông, “Ngô ah iao meng ng-he ih-kyü, ng ziah-z teh Ngô kông, Ngô ah we teh ng kông yüong zah-m gyün-ping tso keh-sih z-kön.

> 24 耶穌回答渠許講，“我也要問爾許一句，爾若是搭我講，我也會搭爾講用甚麼權柄做箇些事幹。

·25 Iah-'ön-keh si-li jong 'ah-yi le? wæ-z jong t'in, wæ-z jong nying?” Ge-he s-'ô siang-liang, kông, “Ziah kông, Z jong t'in; Ge we teh ngô-he kông, ‘Ng-he tsa-sang feh siang-sing ge?’

> 25 約翰個洗禮從{何}{裏}來？還是從天，還是從人？”渠許私下商量，講，“若講，是從天；渠會搭我許講，‘爾許怎生弗相信渠？’

·26 Ziah kông, Z jong nying; ngô-he yi p'ô pah-sing; ing-yü ge-he tu sön Iah-'ön z sin-ts-nying.”

> 26 若講，是從人；我許又怕百姓；因爲渠許都算約翰是先知人。”

·27 Ziu we-teh Yia-su kông, “Ngô-he feh hyiao-teh.” Yia-su teh ge kông, “Ngô yüong zah-m gyün-ping tso keh-sih z-kön, ah feh t'ong-ts ng.

> 27 就回答耶穌講，“我許弗曉得。”耶穌搭渠講，“我用甚麼權柄做箇些事幹，也弗通知爾。”

·28 “Ng-he i-s tsa-sang? Yiu ih-ke nying yiu liang-ke n-ts; tseo le, teh do n-ts kông, ‘Ng kying-nying tao ngô bu-dao-yün-li k'e tso sang-weh.’

> 28 “爾許意思怎生？有一個人有兩個兒子；走來，搭大兒子講，‘爾今日到我葡萄園裏去做生活。’

·29 Ge we-teh kông, ‘Ngô fe k'e:’ 'eo-deo ao-hwe, ziu k'e.

> 29 渠回答講，‘我{=弗會}去：’後頭懊悔，就去。

·30 Ah-pang yi tseo-le, teh di-nyi-ke ah z-t'ih kông. Ge we-teh kông, ‘Cü, ngô k'e:’ dæn-z feh k'e.

> 30 阿伯又走來，搭第二個也是{剔}講。渠回答講，‘主，我去：’但是弗去。

·31 Keh liang-ke nô-ih-ke z i ah-pang-keh cü-i?” Ge-he kông, “Keh do-keh.” Yia-su teh ge-he kông, “Ngô lao-zih teh ng kông, Siu-din-liang nying teh gyi-nyü wæ pi ng-he ku-sin tseo-tsing Zông-ti-keh koh.

> 31 箇兩個哪一個是依阿伯個主意？”渠許講，“箇大個。”耶穌搭渠許講，“我老實搭爾講，收田糧人搭妓女還比爾許過先走進上帝個國。

·32 Ing-yü Iah-'ön tseo tsing-dzih-keh lu tao ng-he su-ze le, ng-he feh siang-sing ge: siu-din-liang nying teh gyi-nyü fæn-cün siang-sing ge: ng-he mông-djôh ts-'eo, vong ao-hwe siang-sing ge.”

> 32 因爲約翰走正直個路到爾許所在來，爾許弗相信渠：收田糧人搭妓女反轉相信渠：爾許望着之後，朆懊悔相信渠。”

·33 “Ng-he tse t'ing ih-ke pi-fông: Yiu ih-ke cü-nying-kô, cong ih-yün bu-dao, deo-ky'ün tang ts'iang-li, yün-li gyüih ih-ke bu-dao-tsih-tsô, ky'i-zao ih-ke kao-leo, shü peh cong-din-nying, ziu tao bih-koh k'e.

> 33 “爾許再聽一個比方：有一個主人家，種一園葡萄，頭圈打槍籬，園裏掘一個葡萄汁醡，起造一個高樓，稅畀種田人，就到別國去。

·34 Ko-ts kw'a joh z-'eo, ts'a ge-keh nu-boh tao cong-din-nying su-ze le siu yün-li-keh ko-ts.

> 34 果子快熟時候，差渠個奴僕到種田人所在來收園裏個果子。

·35 Cong-din-nying k'o ge nu-boh, tang ih-ke, sæh ih-ke, zih-deo p'ang-s ih-ke.

> 35 種田人揢渠奴僕，打一個，殺一個，石頭碰死一個。

·36 Cü-nying-kô ts'a bih-ke nu-boh le, pi zin-deo wæ to: cong-din-nying ah z-t'ih tsông ge-he.

> 36 主人家差別個奴僕來，比前頭還多：種田人也是{剔}妝渠許。

·37 'Eo-deo ts'a z-keh n-ts, kông, ‘Ge-he pih-ding kying-djong ngô n-ts.’

> 37 後頭差自個兒子，講，‘渠許必定敬重我兒子。’

·38 Cong-nying ih mông-djôh ge n-ts, ziu jü-de kông, ‘Keh z tsih-tsông sæn-nyih cü-ts, ngô-he feh-jü sæh ge, deh ge sæn-nyih.’

> 38 衆人一望着渠兒子，就聚隊講，‘箇是接掌產業主子，我許弗如殺渠，奪渠產業。’

·39 Ziu k'ô ge, t'a-c'ih yün-nga, sæh-gao.

> 39 就揢渠，拖出園外，殺爻。

·40 Keh cü-nying-kô cün-le, we tsa bæn keh-pæn cong-din-nying?”

> 40 箇主人家轉來，會怎辦箇班種田人？”

·41 Ge-he teh Ge kông, “Ge pih iao djü-mih keh-pæn ôh-nying, bu-dao-yün shü peh bih-ke cong-din-nying, tao ko-ts joh z-'eo we do-c'ih peh ge.”

> 41 渠許搭渠講，“渠必要除滅箇班惡人，葡萄園稅畀別個種田人，到果子熟時候會馱出畀渠。”

·42 Yia-su teh ge-he kông, “Sing-shü yiu sia-lôh, ‘Ky'i oh lao-s su tön-gao keh-kw'e zih-deo, z tso oh kôh deo ih-kw'e zih-deo: keh z Cü su tso, ze ngô-he ngæn-zin sön ting hyi-gyi:’ [S.118.22,23.] keh shih-wa ng-he doh-ku vong?

> 42 耶穌搭渠許講，“聖書有寫落，‘起屋老師所斷爻箇塊石頭，是做屋角頭一塊石頭：箇是主所做，在我許眼前算頂希奇：’箇說話爾許讀過朆？

·43 Su-i Ngô teh ng kông, Zông-ti-keh koh pih-ding jong ng-he-keh siu-li deh-k'e, s-peh we kyih ko-ts-keh pah-sing.

> 43 所以我搭爾講，上帝個國必定從爾許個手裏奪去，賜畀會結果子個百姓。

·44 Wæ-yiu, tih ze keh-kw'e zih-deo-zông cü-ts, pih-ding tih-wu; keh-kw'e zih-deo tih ze ge zông-min cü-ts, pih-ding næh feng-se.”

> 44 還有，跌在箇塊石頭上主子，必定跌糊；箇塊石頭跌在渠上面主子，必定捺粉碎。”

·45 Tsi-s-tsiang teh Fæh-li-se nying t'ing-djôh Ge-keh pi-fông shih-wa, hyiao-teh z kông ge-he z.

> 45 祭司長搭法利賽人聽着渠個比方說話，曉得是講渠許自。

·46 Sing-siang iao k'ô Ge, tsih-z p'ô pah-sing, ing-yü ge-he sön Ge z sin-ts-nying.

> 46 心想要揢渠，只是怕百姓，因爲渠許算渠是先知人。


## Mt. 22.

> Mt. 22.

**_1 Wông-ti t'a-ts tso-ts'ing-keh pi-fông. 9 Ao-tsing bih-koh-nying. 12 Feh tsiah do-i cü-ts-keh ying-væh. 15 Ing-ke næh din-liang peh Ke-sæh. 23 Tsah-væh Sæh-t'u-ke nying, ka-shih weh-cün-le z-kön: 34 we-teh kao leh-fæh sin-sang nô-ih-diao ka-ming sön do: 41 meng Fæh-li-se nying Kyi-toh z tsa-sang, ge-he we-teh Ge feh-c'ih._**

> **_1 皇帝太子做親個比方。9 {詨}進別國人。12 弗着大衣主子個刑罰。15 應該納田糧畀該撒。23 責罰撒土該人，解說活轉來事幹：34 回答教律法先生哪一條誡命算大：41 問法利賽人基督是怎生，渠許回答渠弗出。_**

·1 Yia-su yi yüong pi-fông shih-wa teh ge-he kông,

> 1 耶穌又用比方說話搭渠許講，

·2 “T'in-koh k'o-pi ih-ke wông-ti, bæn ge n-ts-keh c'ü-ts'ing tsiu,

> 2 “天國可比一個皇帝，辦渠兒子個娶親酒，

·3 ts'a ge nu-boh k'e ts'e ts'ing-ku-keh nying-k'ah le ky'üoh tsiu: ge-he feh k'eng le.

> 3 差渠奴僕去催請過個人客來喫酒：渠許弗肯來。

·4 Yi ts'a bih-ke nu-boh, kông, ‘Hao teh ts'ing-ku-keh k'ah kông, Ngô-keh tsiu-zih yi-kying bi-hao: ngeo teh công-keh cong-sang tu sæh hao, yiang-yiang tu zi-bi: c'ü-ts'ing-tsiu hao le ky'üoh.’

> 4 又差別個奴僕，講，‘好搭請過個客講，我個酒席已經備好：牛搭壯個衆生都殺好，樣樣都齊備：娶親酒好來喫。’

·5 Dæn-z ge-he feh shih ge, tseo-k'e, ih-ke tao z-kyi din-yiang k'e, ih-ke tso sang-i k'e:

> 5 但是渠許弗恤渠，走去，一個到自己田垟去，一個做生意去：

·6 gyi-yü bæh-lao ge nu-boh, tsao-t'æh, sæh-gao.

> 6 其餘拔牢渠奴僕，糟蹋，殺爻。

·7 Wông-ti t'ing-djôh, fæh-nu; ziu ts'a ping-mô djü-mih keh hyüong-siu, siao-gao ge-he zing-li.

> 7 皇帝聽着，發怒；就差兵馬除滅箇兇手，燒爻渠許城裏。

·8 Ziu teh nu-boh kông, ‘C'ü-ts'ing-tsiu bi-hao-gao, tsih-z ts'ing-ku-keh k'ah feh siang-p'e.

> 8 就搭奴僕講，‘娶親酒備好爻，只是請過個客弗相配。

·9 Yin-ze ng-he hao tao s-ts'ô-lu-k'eo k'e, væn-pah su p'ong-djôh, tu ao ge le ky'üoh c'ü-ts'ing-tsiu.

> 9 現在爾許好到四岔路口去，凡百所碰着，都{詨}渠來喫娶親酒。

·10 Nu-boh ziu tseo-c'ih lu-zông, væn-pah su p'ong-djôh, hao t'eng tu ao ge tsing le: ky'üoh-tsiu-keh k'ah zo-mön.

> 10 奴僕就走出路上，凡百所碰着，好{吞}都{詨}渠進來：喫酒個客坐滿。

·11 Wông-ti tseo-tsing-le mông zo-kæn-keh k'ah, mông-djôh ih-ke nying feh tsiah 'o c'ü-ts'ing-keh do-i:

> 11 皇帝走進來望坐{簡}個客，望着一個人弗着賀娶親個大衣：

·12 ziu teh ge kông, ‘Bong-yiu, ng tao i le, tsa-sang feh tsiah 'o c'ü-ts'ing-keh do-i?’ Ge m-kao kông.

> 12 就搭渠講，‘朋友，爾到{倚}來，怎生弗着賀娶親個大衣？’渠無告講。

·13 Keh-ts'iah wông-ti teh keh-sih ti-'ô-nying kông, ‘Hao kyi ge siu-kyiah, t'a-c'ih tao nga-min heh-ön-keh su-ze; kæn-min yiu ngao-ngô ts'ih-ts' k'oh-hyiang.’

> 13 箇{且}皇帝搭箇些底下人講，‘好繫渠手腳，拖出到外面黑暗個所在；{簡}面有咬牙切齒哭響。’

·14 Ing-yü dziao-le-keh to, t'iao-shün-keh siao.”

> 14 因爲召來個多，挑選個少。”

·15 KEH z-'eo Fæh-li-se nying k'e siang-liang, tsa-sang hao yüong Ge shih-wa tso ky'ün-t'ao 'e Ge.

> 15 箇時候法利賽人去商量，怎生好用渠說話做圈套害渠。

·16 Ziu ts'a z-keh meng-du teh Hyi-læh keh-tông nying meng Ge, kông, “Sin-sang, ngô-he hyiao-teh Ng z zing-zih, lao-zih kông Zông-ti-keh dao-li, ih-ting feh p'ô nying: ah feh cing nying-keh min-zing.

> 16 就差自個門徒搭希律箇黨人問渠，講，“先生，我許曉得爾是誠實，老實講上帝個道理，一{丁}弗怕人：也弗準人個面情。

·17 Ts'ing Ng teh ngô-he kông, Ng-keh i-s tsa-sang? Næh din-liang peh Ke-sæh, ing-ke feh?”

> 17 請爾搭我許講，爾個意思怎生？納田糧畀該撒，應該弗？”

·18 Yia-su hyiao-teh ge-keh ôh-i, ziu kông, “Kô-hao-nying, ng-he tsa-sang s-s Ngô?

> 18 耶穌曉得渠個惡意，就講，“假好人，爾許怎生試試我？

·19 Næh din-liang-keh nying-din do-le peh Ngô mông.” Ge-he ziu do ih-kw'e nying-din peh Ge.

> 19 納田糧個銀鈿馱來畀我望。”渠許就馱一塊銀鈿畀渠。

·20 Yia-su teh ge kông, “Keh ziang teh 'ao z kæh-nying-ke?”

> 20 耶穌搭渠講，“箇像搭號是何人個？”

·21 Ge-he kông, “Z Ke-sæh-ke.” Yia-su ziu teh ge kông, “Ke-sæh-keh meh-z hao peh Ke-sæh; Zông-ti-keh meh-z hao peh Zông-ti.”

> 21 渠許講，“是該撒個。”耶穌就搭渠講，“該撒個物事好畀該撒；上帝個物事好畀上帝。”

·22 Ge-he t'ing-djôh tu hyi-gyi; ziu li-k'e Ge k'e-gao.

> 22 渠許聽着都希奇；就離開渠去爻。

·23 Sæh-t'u-ke nying, ziu-z kông weh-cün-le z-kön m-yiu: keh nyih tseo-le, meng Ge, kông, 

> 23 撒土該人，就是講活轉來事幹無有：箇日走來，問渠，講，

·24 “Sin-sang, Mo-si kông, ih-ke nying s-gao, m-yiu n-nô, ge di ing-ke c'ü ge ts'i-ts, peh ge ko djün-tsong-tsih-de.

> 24 “先生，摩西講，一個人死爻，無有兒女，渠弟應該娶渠妻子，畀渠哥傳宗接代。

·25 Yin-ze ngô-he su-ze yiu ts'ih-ke hyüong-di: deo-ih-ke t'ao-le ts'i-ts, s-gao; ing-yü m-yiu n-nô, ts'i-ts liu-lôh peh ge di:

> 25 現在我許所在有七個兄弟：頭一個討來妻子，死爻；因爲無有兒女，妻子留落畀渠弟：

·26 di-nyi, di-sæn, ih-dzih tao di-ts'ih, tu z keh-t'ih.

> 26 第二，第三，一直到第七，都是箇{剔}。

·27 'Eo-deo, nyü-nying ah s-gao.

> 27 後頭，女人也死爻。

·28 Weh-cün-le z-'eo, keh ts'ih-ke cong-yiang ge sön nô-ih-ke-keh ts'i-ts? ing-yü tu c'ü ge ku.”

> 28 活轉來時候，箇七個中央渠算哪一個個妻子？因爲都娶渠過。”

·29 Yia-su we-teh ge-he kông, “Ng-he dzæn-gao, ing-yü feh hyiao-teh Sing-shü teh Zông-ti-keh neng-kön.

> 29 耶穌回答渠許講。“爾許賺爻，因爲弗曉得聖書搭上帝個能幹。

·30 Ing-yü weh-cün-le z-'eo, feh c'ü feh kô, z teh Zông-ti-keh t'in-s ze t'in-zông ih-yiang.

> 30 因爲活轉來時候，弗娶弗嫁，是搭上帝個天使在天上一樣。

·31 Kông-tao s-nying tse weh, Zông-ti teh ng-he su kông,

> 31 講到死人再活，上帝搭爾許所講，

·32 ‘Ngô z Ô-pah-læh-hön-keh Zông-ti, Yi-sæh-keh Zông-ti, Ngô-kôh-keh Zông-ti.’ [C.3.6.] keh shih-wa ng-he doh-ku vong? Zông-ti feh-z s-nying-keh Zông-ti, z weh-nying-keh Zông-ti.”

> 32 ‘我是亞伯拉罕個上帝，以撒個上帝，雅各個上帝。’箇說話爾許讀過朆？上帝弗是死人個上帝，是活人個上帝。”

·33 Cong-nying t'ing-djôh, tu hyi-gyi Ge-keh kao-hyüing.

> 33 衆人聽着，都希奇渠個教訓。

·34 Fæh-li-se nying t'ing-djôh Yia-su seh-lao Sæh-t'u-ke nying-keh k'eo, ziu jü-de jü-zih.

> 34 法利賽人聽着耶穌塞牢撒土該人個口，就聚隊聚集。

·35 Nen-cong yiu ih-ke, z kao leh-fæh sin-sang, iao s-s Ge, ziu meng Ge kông,

> 35 內中有一個，是教律法先生，要試試渠，就問渠講，

·36 “Sin-sang, ka-ming ts-cong nô ih-diao do?”

> 36 “先生，誡命之中哪一條大？”

·37 Yia-su teh ge kông, “‘Ng ing-ke zing-sing, zing-ling, zing-i, e-kying Cü ng-keh Zông-ti.’

> 37 耶穌搭渠講，“‘爾應該盡心，盡靈，盡意，愛敬主爾個上帝。’

·38 Keh z deo ih-diao ka-ming, yi z ge do.

> 38 箇是頭一條誡命，又是渠大。

·39 Di-nyi ah teh ge siang-ziang, ziu-z, ‘Ing-ke e-sih ng-keh ling-sô teh z-kyi ih-yiang.’ [Lv.19.18.]

> 39 第二也搭渠相像，就是，‘應該愛惜爾個鄰舍搭自己一樣。’

·40 Leh-fæh teh sin-ts-nying-keh shih-wa, tu k'ao-djôh keh liang-diao ka-ming.”

> 40 律法搭先知人個說話，都靠着箇兩條誡命。”

·41 Fæh-li-se nying jü-zih z-'eo, Yia-su meng ge-he, kông,

> 41 法利賽人聚集時候，耶穌問渠許，講，

·42 “Kông-tao Kyi-toh ng-he i-s z tsa-sang? z kæh-nying-keh 'Eo-de?” Ge-he kông, “Da-bih-keh.”

> 42 “講到基督爾許意思是怎生？是何人個後代？”渠許講，“大闢個。”

·43 Yia-su teh ge-he kông, “Da-bih bi Sing-Ling kön-dong tsa-sang ts'ing-hwu Ge z Cü, ziu-z kông,

> 43 耶穌搭渠許講，“大闢被聖靈感動怎生稱呼渠是主，就是講，

·44 ‘Cü teh ngô-keh Cü kông, Hao zo ze Ngô jing siu-pin, teng-tao Ngô peh Ng dziu-dih tso Ng-keh dæh-kyiah-teng.’ [S.110.1.]

> 44 ‘主搭我個主講，好坐在我順手邊，等到我畀爾仇敵做爾個踏腳凳。’

·45 Da-bih kyi-zin ts'ing-hwu Ge z Cü, Ge tsa-sang z Da-bih-keh 'Eo-de?”

> 45 大闢既然稱呼渠是主，渠怎生是大闢個後代？”

·46 M-nying neng-keo we-teh Ge ih-kyü, jong keh nyih yi-'eo ah m-nying kön-tæn tse meng Ge.

> 46 無人能夠回答渠一句，從箇日以後也無人敢膽再問渠。


## Mt. 23.

> Mt. 23.

**_1 Kyi-toh ky'ün pah-sing i doh-shü-nying teh Fæh-li-se nying-keh hao dao-li, dæn-z feh iao tsiao ge-keh 'ang-yü. 5 Ky'ün Ge meng-du feh iao ziang Fæh-li-se nying, z tseng z do. 13 Yü ge tso kô-hao-nying Yia-su pæh-t'ao kông ge-he yiu 'o: 34 kông Yia-lu-sæh-lang iao mih-vông._**

> **_1 基督勸百姓依讀書人搭法利賽人個好道理，但是弗要照渠個行爲。5 勸渠門徒弗要像法利賽人，自尊自大。13 爲渠做假好人耶穌八套講渠許有禍：34 講耶路撒冷要滅亡。_**

·1 KEH z-'eo Yia-su teh cong-nying teh Z-kyi meng-du kông,

> 1 箇時候耶穌搭衆人搭自己門徒講，

·2 “Doh-shü-nying teh Fæh-li-se nying zo ze Mo-si yü-zông:

> 2 “讀書人搭法利賽人坐在摩西位上：

·3 su-i ge-he væn-pah ao ng-he pao-siu-keh, hao pao-siu hao tso: dæn-z feh-k'o tsiao ge 'ang-yü tso; ing-yü ge-he tsih we kông, fe tso.

> 3 所以渠許凡百{詨}爾許保守個，好保守好做：但是弗可照渠行爲做；因爲渠許只會講，{=弗會}做。

·4 Ge-he kw'eng-ky'i djong-djong næn-tæn-keh tæn-deo, fông ze bih-nying kyin-kæh-deo: ge z lin ih-ke tsih-mih-deo feh k'eng dong ge.

> 4 渠許捆起重重難擔個擔頭，放在別人肩胛頭：渠自連一個節末頭弗肯動渠。

·5 Ge-he væn-pah su tso z dih-di iao peh nying mông: ge-he be-ta tso kw'eh, i-zông-kying tso do,

> 5 渠許凡百所做是特地要畀人望：渠許佩帶做闊，衣裳襟做大，

·6 tsiu-yin-zông hwön-hyi zo deo-yü, jü-we-dông zo kao-yü,

> 6 酒筵上歡喜坐頭位，聚會堂坐高位，

·7 z-dziang-zông iao nying ts'ing ge ön, yi hwön-hyi bih-nying ts'ing-hwu ge, Fu-ts.

> 7 市場上要人請渠安，又歡喜別人稱呼渠，夫子。

·8 Dæn-z ng-he feh iao ziu fu-ts-keh ts'ing-hwu: ing-yü Ih-yü z ng-he-keh Sin-sang, ziu-z Kyi-toh, ng-he tu z hyüong-di.

> 8 但是爾許弗要受夫子個稱呼：因爲一位是爾許個先生，就是基督，爾許都是兄弟。

·9 Ah feh iao ts'ing-hwu si-zông nying Vu-ts'ing: ing-yü tsih-yiu Ih-yü z ng-he-keh Vu-ts'ing, ziu-z keh-yü ze t'in-zông.

> 9 也弗要稱呼世上人父親：因爲只有一位是爾許個父親，就是箇位在天上。

·10 Ah feh iao ziu sin-sang-keh ts'ing-hwu: ing-yü tsih-yiu Ih-yü z ng-he-keh Sin-sang, ziu-z Kyi-toh.

> 10 也弗要受先生個稱呼：因爲只有一位是爾許個先生，就是基督。

·11 Dæn-z ng-he cong-yiang do-keh cü-ts ing-ke tso ng-keh yüong-nying.

> 11 但是爾許中央大個主子應該做爾個用人。

·12 Væn-pah z-kyi sing-zông kao, we kông-lôh ti-vi; z-kyi kông-lôh ti-vi, we sing zông kao.

> 12 凡百自己升上高，會降落低微；自己降落低微，會升上高。

·13 “Doh-shü-nying teh Fæh-li-se nying, ng-he kô-hao-nying yiu 'o! ing-yü ze nying-keh min-zin kwæn t'in-koh-keh meng: ng-he z-kyi feh tseo-tsing, ze-teh tseo-tsing cü-ts ng-he yi feh hyü ge tseo-tsing.

> 13 “讀書人搭法利賽人，爾許假好人有禍！因爲在人個面前關天國個門：爾許自己弗走進，在{搭}走進主子爾許又弗許渠走進。

·14 Doh-shü-nying teh Fæh-li-se nying, ng-he kô-hao-nying yiu 'o! ing-yü t'eng-ky'üoh kwa-vu-keh kô-s, kô-i tso tao-kao mæn-dziang: su-i pih-ding ziu-ze kah-nga djong.

> 14 讀書人搭法利賽人，爾許假好人有禍！因爲吞喫寡婦個家私，假意做禱告漫長：所以必定受罪格外重。

·15 Doh-shü-nying teh Fæh-li-se nying, ng-he kô-hao-nying yiu 'o! ing-yü tseo-pin shü-lu 'ön-lu ky'ün ih-ke nying zih z-keh kao; yi-kying zih-kao, peh ge pi ng-he z-kyi wæ iao kô-be tso di-nyüoh-keh nying.

> 15 讀書人搭法利賽人，爾許假好人有禍！因爲走遍水路旱路勸一個人入自個教；已經入教，畀渠比爾許自己還要加倍做地獄個人。

·16 “Ng-he ta-lu-keh hæh-ngæn yiu 'o, ng-he kông, ‘Nying ziah-z ts-tin sing-din væh-tsiu, z feh iao-kying; ziah-z ts-tin sing-din-li-keh kying-ts væh-tsiu, pih iao sön-su.’

> 16 “爾許帶路個瞎眼有禍，爾許講，‘人若是指點聖殿罰咒，是弗要緊；若是指點聖殿裏個金子罰咒，必要算數。’

·17 Ng-he nyü-c'ing hæh-ngæn-keh: nô ih-yiang do, wæ-z sing-din do, wæ-z peh sing-din tseng-djong-keh kying-ts do?

> 17 爾許愚蠢瞎眼個：哪一樣大，還是聖殿大，還是畀聖殿尊重個金子大？

·18 Wæ-yiu kông, ‘Nying ziah-z ts-tin tsi-dæn væh-tsiu, z feh iao-kying; ziah-z ts-tin tsi-dæn-zông-keh li-veh væh-tsiu, pih iao sön-su.’

> 18 還有講，‘人若是指點祭壇罰咒，是弗要緊；若是指點祭壇上個禮物罰咒，必要算數。’

·19 Ng-he nyü-c'ing hæh-ngæn-keh: nô ih-yiang do, wæ-z tsi-dæn do, wæ-z peh tsi-dæn su tseng-djong-keh li-veh do?

> 19 爾許愚蠢瞎眼個：哪一樣大，還是祭壇大，還是畀祭壇所尊重個禮物大？

·20 Nying ziah-z ts-tin tsi-dæn væh-tsiu, keh z lin tsi-dæn-zông ih-ts'ih-keh li-veh tu væh-tsing ze-nen.

> 20 人若是指點祭壇罰咒，箇是連祭壇上一切個禮物都罰進在內。

·21 Nying ziah-z ts-tin sing-din væh-tsiu, keh z lin djü ze sing-din-li Cü-ts væh-tsing ze-nen.

> 21 人若是指點聖殿罰咒，箇是連住在聖殿裏主子罰進在內。

·22 Nying ziah-z ts-tin t'in væh-tsiu, keh z ts-tin Zông-ti-keh zo-yü, lin zo ze-teh Cü-ts, væh-tsing ze-nen.

> 22 人若是指點天罰咒，箇是指點上帝個坐位，連坐在{搭}主子，罰進在內。

·23 “Doh-shü-nying teh Fæh-li-se nying, ng-he kô-hao-nying yiu 'o! ing-yü bôh-'o we-hyiang gying-ts'e zih-ku ts'iu-c'ih ih-ku, tsih-z leh-fæh li-min ting iao-kying z-kön, ziu-z kong-nyi, z-pe, sing-zih, ng-he tu lôh-gao. Dæn-z keh-yiang z ing-ke tso, bih-yiang ah feh-k'o lôh-gao.

> 23 “讀書人搭法利賽人，爾許假好人有禍！因爲薄荷茴香芹菜十股抽出一股，只是律法裏面頂要緊事幹，就是公義，慈悲，信實，爾許都落爻。但是箇樣是應該做，別樣也弗可落爻。

·24 Ng-he ta-lu-keh hæh-ngæn, ying we li-c'ih, lôh-do we t'eng-lôh.

> 24 爾許帶路個瞎眼，蠅會濾出，駱駝會吞落。

·25 “Doh-shü-nying teh Fæh-li-se nying, ng-he kô-hao-nying yiu 'o! ing-yü wön-tsæn teh beng, ng-he we si ge nga-min kön-zing, ge li-min fæn-cün ts-mön ts'iang-deh, teh fi-li.

> 25 “讀書人搭法利賽人，爾許假好人有禍！因爲碗盞搭盆，爾許會洗渠外面乾淨，渠裏面反轉𣥼滿搶奪，搭非禮。

·26 Ng hæh-ngæn-keh Fæh-li-se nying, wön-tsæn teh beng, sin iao si ge li-min kön-zing, ge nga-min z-zin we kön-zing.

> 26 爾瞎眼個法利賽人，碗盞搭盆，先要洗渠裏面乾淨，渠外面自然會乾淨。

·27 Doh-shü-nying teh Fæh-li-se nying, ng-he kô-hao-nying yiu 'o! ing-yü ng-he k'o-pi feng-bah-keh veng-mo, nga-min z hao mông, li-min yiu s-nying kweh-deo, teh yiang-yiang we-u ts-mön.

> 27 讀書人搭法利賽人，爾許假好人有禍！因爲爾許可比粉白個墳墓，外面是好望，裏面有死人骨頭， 搭樣樣穢污𣥼滿。

·28 Ng-he ah z-t'ih nga-min bih-nying mông-djôh z tsing-dzih, li-min kô-i teh fi-li z c'ong-mön.

> 28 爾許也是{剔}外面別人望着是正直，裏面假意搭非禮是充滿。

·29 “Doh-shü-nying teh Fæh-li-se nying, ng-he kô-hao-nying yiu 'o! ing-yü ng-he ky'i-zao sin-ts-nying-keh veng-mo, tsông-ky'i tsing-dzih nying-keh veng-deo, ziu kông,

> 29 “讀書人搭法利賽人，爾許假好人有禍！因爲爾許起造先知人個墳墓，裝起正直人個墳頭，就講，

·30 ‘Ngô-he ziah sang ze tsu-tsong z-'eo, fe teh ge jü-de liu-c'ih sin-ts-nying-keh hyüih.’

> 30 ‘我許若生在祖宗時候，{=弗會}搭渠聚隊流出先知人個血。’

·31 Ng-he z-kyi tso kyin-tsing, ng-he z tsông-s sin-ts-nying cü-ts-keh ts-seng.

> 31 爾許自己做見證，爾許是妝死先知人主子個子孫。

·32 Su-i, ng-he hao k'e mön-coh tsu-tsong-keh ôh-kwön.

> 32 所以，爾許好去滿足祖宗個惡貫。

·33 Ng-he doh-zô sang-keh doh-zô, tsa neng-keo min-gao di-nyüoh-keh ying-væh?

> 33 爾許毒蛇生個毒蛇，怎能夠免爻地獄個刑罰？

·34 “Su-i Ngô ts'a sin-ts-nying, ts'ong-ming nying, doh-shü-nying, tao ng-he-keh su-ze le: yiu-sih ng-he we sæh-gao, yiu-sih zih-z-kô ting ge s; yiu-sih ze ng-he jü-we-dông yüong pin tang ge, wæ-yiu tao-c'ü zing-li kön ge tseo:

> 34 “所以我差先知人，聰明人，讀書人，到爾許個所在來：有些爾許會殺爻，有些十字架釘渠死；有些在爾許聚會堂用鞭打渠，還有到處城裏趕渠走：

·35 peh si-kæn-zông liu-c'ih tsing-dzih nying-keh hyüih, jong tsing-dzih-keh Ô-pah ky'i-deo, ih-dzih tao Pô-læh-kô-keh n-ts Sæh-kô-li-ô, (ziu-z ng-he ze tsi-dæn teh sing-din cong-yiang su sæh-gao,) tu iao kyü tao ng-he sing-zông.

> 35 畀世間上流出正直人個血，從正直個亞伯起頭，一直到巴拉家個兒子撒加利亞，（就是爾許在祭壇搭聖殿中央所殺爻，）都要歸到爾許身上。

·36 Ngô lao-zih teh ng kông, Keh z-kön tu iao ling-djôh keh si-de.

> 36 我老實搭爾講，箇事幹都要臨着箇世代。

·37 “Yia-lu-sæh-lang, Yia-lu-sæh-lang, ng sæh-gao sin-ts-nying, ts'a tao ng su-ze le-keh, yüong zih-deo p'ang ge s! Ngô to-siao t'ao-su iao jü-zih ng-keh n-nô, ziang kyi-nyiang yih-pông-'ô jü-zih siao-kyi; dæn-z ng-he feh sing-nyün!

> 37 “耶路撒冷，耶路撒冷，爾殺爻先知人，差到爾所在來個，用石頭碰渠死！我多少套數要聚集爾個兒女，像雞娘翼膀下聚集小雞；但是爾許弗心願！

·38 Ng-he-keh oh iao pin tso k'ong-di.

> 38 爾許個屋要變做空地。

·39 Ngô teh ng kông, Jong-kying-yi-'eo ng-he feh we tse mông-djôh Ngô, teng tao ng-he we kông, ‘K'ao-djôh Cü ming-deo le Cü-ts z ing-ke coh-tsæn.’”

> 39 我搭爾講，從今以後爾許弗會再望着我，等到爾許會講，‘靠着主名頭來主子是應該祝讚。’”


## Mt. 24.

> Mt. 24.

**_1 Kyi-toh kông, Sing-din iao ts'ah-gao: 3 yiu to-siao k'u-næn iao sin ling-djôh Yia-lu-sæh-lang-keh pah-sing: 29 meh-nyih ts-zin-keh dziao-deo. 36 Keh nyih-ts teh z-zing m-nying hyiao-teh, 42 su-i iao yü-bi, ing-yü feh hyiao-teh cü-nying-kô kyi-z iao le._**

> **_1 基督講，聖殿要拆爻：3 有多少苦難要先臨着耶路撒冷個百姓：29 末日之前個兆頭。36 箇日子搭時辰無人曉得，42 所以要預備，因爲弗曉得主人家幾時要來。_**

·1 YIA-SU tseo-c'ih sing-din z-'eo, meng-du tseo-le; ts-tin sing-din-keh oh-yü peh Ge mông.

> 1 耶穌走出聖殿時候，門徒走來；指點聖殿個屋宇畀渠望。

·2 Yia-su teh ge-he kông, “Keh ih ts'ih ng-he mông-djôh feh? Ngô lao-zih teh ng kông, Ze-i tsiang-le lin ih-kw'e zih-deo tu m-yiu dzing ze zih-deo zông-min, tu iao ts'ah-gao.”

> 2 耶穌搭渠許講，“箇一切爾許望着弗？我老實搭爾講，在{倚}將來連一塊石頭都無有剩在石頭上面，都要拆爻。”

·3 Yia-su zo ze Kæn-læn sæn, meng-du ön-cong tseo-le meng Ge, kông, “Kyi-z yiu keh z-kön? ts'ing Ng t'ong-ts ngô-he: wæ-yiu Ng le z-'eo, teh z-si meh-nyih, yiu zah-m dziao-deo?”

> 3 耶穌坐在橄欖山，門徒暗中走來問渠，講，“幾時有箇事幹？請爾通知我許：還有爾來時候，搭時世末日，有甚麼兆頭？”

·4 Yia-su we-teh ge-he kông, “Ng-he iao liu-sing sang-teh bi nying mi-'oh.

> 4 耶穌回答渠許講，“爾許要留心省得被人迷惑。 

·5 Ing-yü yiu hyü-to nying we mao Ngô ming-deo le, kông, ‘Ngô z Kyi-toh;’ we mi-'oh hyü-to nying.

> 5 因爲有許多人會冒我名頭來，講，‘我是基督；’會迷惑許多人。

·6 Ng-he we t'ing-djôh tang-tsiang, teh tang-tsiang-keh fong-sing; ng-he feh yüong p'ô: ing-yü keh-sih z-kön tu pih-ding yiu, dæn-z meh-nyih wæ mi.

> 6 爾許會聽着打仗，搭打仗個風聲；爾許弗用怕：因爲箇些事幹都必定有，但是末日還未。

·7 Ing-yü pah-sing teh pah-sing, koh-kô teh koh-kô, tu we siang-tang: kôh-c'ü yiu hông-nyin, weng-yüoh teh di-dong.

> 7 因爲百姓搭百姓，國家搭國家，都會相打：各處有荒年，瘟疫搭地動。

· 8 Keh-sih tu z tse-næn-keh ky'i-deo.

> 8 箇些都是災難個起頭。

·9 Keh z-'eo yiu nying we peh ng-he song kwön ziu næn, yi we sæh ng-he: ping-ts'ia yü Ngô-keh ming-deo ng-he bi t'in-'ô pah-sing ün-'eng.

> 9 箇時候有人會畀爾許送官受難，又會殺爾許：幷且爲我個名頭爾許被天下百姓怨恨。

·10 Keh z-'eo yiu hyü-to we pæn-tih, ah we jü-de song kwön, jü-de ün-'eng.

> 10 箇時候有許多會扳跌，也會聚隊送官，聚隊怨恨。

·11 Yiu hyü-to kô sin-ts-nying we c'ih-le, mi-'oh hyü-to nying.

> 11 有許多假先知人會出來，迷惑許多人。

·12 Ing-yü ze-ôh to-ky'i-le, hyü-to nying-keh e-sih-sing we lang-gao.

> 12 因爲罪惡多起來，許多人個愛惜心會冷爻。

·13 Dæn-z zing-ne tao-ti cü-ts we teh kyiu.

> 13 但是忍耐到底主子會得救。

·14 T'in-koh-keh foh-ing iao djün-pin t'in-'ô, tso te-tsing peh væn-koh pah-sing; meh-nyih ziu le-gao.

> 14 天國個福音要傳遍天下，做對證畀萬國百姓；末日就來爻。

·15 “Ng-he mông-djôh sin-ts Dæn-yi-li su kông, ‘We mih-gao keh k'o-u-keh meh-z,’ gyi ze sing-zin-keh di-fông, (doh cü-ts ing-ke ming-bah,)

> 15 “爾許望着先知但以理所講，‘會滅爻箇可惡個物事，’徛在聖善個地方，（讀主子應該明白，）

·16 keh-ts'iah ze Yiu-t'a di-fông cü-ts hao dao tao sæn-li k'e:

> 16 箇{且}在猶太地方主子好逃到山裏去：

·17 ze oh-zông cü-ts feh iao tseo-lôh do-c'ih u-li-keh meh-z:

> 17 在屋上主子弗要走落馱出{烏}裏個物事：

·18 ze din-yiang cü-ts feh iao cün-le do i-zông.

> 18 在田垟主子弗要轉來馱衣裳。

·19 Keh z-'eo wa-ying teh ky'üoh-na-keh nyü-nying yiu 'o!

> 19 箇時候懷孕搭喫奶個女人有禍！

·20 Ng-he iao tao-kao min-teh ng-he dao-tseo ze tong-t'in, teh ön-sih-nyih:

> 20 爾許要禱告免得爾許逃走在冬天，搭安息日：

·21 ing-yü keh z-'eo pih-ding yiu da-næn, jong zao t'in-di dzih tao yin-ze m-yiu keh yiang-ts, 'eo-deo ah m-yiu.

> 21 因爲箇時候必定有大難，從造天地直到現在無有箇樣子，後頭也無有。

·22 Ziah feh kæn-lôh keh nyih-ts, ih-ke nying tu kyiu-feh-le: dæn-z yü keh-sih t'iao-shün-keh nying we kæn-lôh keh nyih-ts.

> 22 若弗減落箇日子，一個人都救弗來：但是爲箇些挑選個人會減落箇日子。

·23 “Keh z-'eo ziah yiu nying teh ng-he kông, ‘Kyi-toh ze-i,’ 'oh-tsia ‘Ze-kæn;’ feh iao siang-sing ge.

> 23 “箇時候若有人搭爾許講，‘基督在{倚}，’或者‘在{簡}；’弗要相信渠。

·24 Ing-yü yiu kô kyi-toh kô sin-ts-nying iao c'ih-le, we tso do zing-tsih teh gyi-z; peh keh-sih t'iao-shün-keh nying, ziah-z hao mi-'oh, we peh ge-he mi-'oh.

> 24 因爲有假基督假先知人要出來，會做大神跡搭奇事；畀箇些挑選個人，若是好迷惑，會畀渠許迷惑。

·25 Ngô teh ng-he sin kông.

> 25 我搭爾許先講。

·26 Ziah yiu nying teh ng-he kông, ‘Kyi-toh ze hông-yia;’ ng-he feh iao tseo-c'ih: 'oh-tsia kông, ‘Ze iu-zing vông-kæn;’ ng-he feh iao siang-sing.

> 26 若有人搭爾許講，‘基督在荒野；’爾許弗要走出：或者講，‘在幽靜房間；’爾許弗要相信。

·27 Ing-yü ziang sin-din jong tong-pin fæh-c'ih, we liang tao si-pin; Nying-keh N-ts le ah we t'ih yiang-ts.

> 27 因爲像閃電從東邊發出，會亮到西邊；人個兒子來也會{剔}樣子。

·28 Ing-yü s-siu ze 'ah-yi, la-ying ah jü-zih ze 'ah-yi.

> 28 因爲屍首在{何}{裏}，{老}鷹也聚集在{何}{裏}。

·29 “Keh tse-næn nyih-ts yi-'eo, nyih-deo ziu we heh-ön, nyüih-liang fe fæh-kwông, sing-siu we jong t'in tih-lôh, t'in-ziang tu yiao-dong.

> 29 “箇災難日子以後，日頭就會黑暗，月亮{=弗會}發光，星宿會從天跌落，天象都搖動。

·30 Keh z-'eo Nying-keh N-ts dziao-deo we yin-c'ih ze t'in-zông: t'in-'ô kôh ts-p'a tu we k'oh-teh siang-sing, ah we mông-djôh Nying-keh N-ts, yiu do gyün-ping teh yüong-wa kô t'in-zông-keh yüing le.

> 30 箇時候人箇兒子兆頭會現出在天上：天下各支派都會哭得傷心，也會望着人個兒子，有大權柄搭榮華駕天上個雲來。

·31 Ge we ts'a Ge-keh t'in-s yüong 'ao-deo do sing-hyiang, jong t'in-'ô i-pin zing-deo, dzih tao kæn-pin zing-deo k'e ju-zih s-fông t'iao-shün-keh nying.

> 31 渠會差渠個天使用號頭大聲響，從天下{倚}邊盡頭，直到{簡}邊盡頭去聚集四方挑選個人。

·32 “Ng-he mông-djôh vu-hwa-ko jü, hao ts'eng tao ih-ke pi-fông: ge-keh jü-ts neng-ky'i, jü-yih pao-c'ih, ng-he ziu hyiao-teh 'ô-t'in kw'a tao:

> 32 “爾許望着無花果樹，好忖到一個比方：渠個樹枝嫩起，樹葉苞出，爾許就曉得夏天快到：

·33 su-i ng-he mông-djôh keh yiang-yiang z-kön, ziu hao hyiao-teh Ge kw'a iao tao, ze meng-k'eo.

> 33 所以爾許望着箇樣樣事幹，就好曉得渠快要到，在門口。

·34 Ngô lao-zih teh ng kông, Keh si-de vong ku-k'e, keh-sih z-kön tu iao tso-zing.

> 34 我老實搭爾講，箇世代朆過去，箇些事幹都要做成。

·35 T'in teh di we ku-k'e, Ngô-keh shih-wa feh ku-k'e.

> 35 天搭地會過去，我個說話弗過去。

·36 “Dæn-z keh nyih-ts keh z-zing, m-nying hyiao-teh, t'in-zông-keh t'in-s ah feh hyiao-teh, tsih-yiu Ngô Vu-ts'ing Z-kyi hyiao-teh.

> 36 “但是箇日子箇時辰，無人曉得，天上個天使也弗曉得，只有我父親自己曉得。

·37 Nying-keh N-ts le z-'eo, teh Nô-ô z-'eo ih-yiang.

> 37 人個兒子來時候，搭挪亞時候一樣。

·38 Ing-yü 'ong-shü ts-zin, ge-he tu ze-teh ky'üoh ze-teh hæh, c'ü-tsing kô-c'ih, dzih tao Nô-ô tseo-tsing fông-jün keh nyih,

> 38 因爲洪水之前，渠許都在{搭}喫在{搭}喝，娶進嫁出，直到挪亞走進方船箇日，

·39 feh-ts feh-kôh teng-tao 'ong-shü meh-zông-le, tu tsing-s; Nying-keh N-ts le ah z keh yiang-ts.

> 39 弗知弗覺等到洪水沒上來，都浸死；人個兒子來也是箇樣子。

·40 Keh z-'eo yiu liang-ke nying ze din-yiang; ih-ke we siu-k'e, ih-ke we dzing-gao.

> 40 箇時候有兩個人在田垟；一個會收去，一個會剩爻。

·41 Yiu liang-ke nyü-nying mo feng; ih-ke we siu-k'e, ih-ke we dzing-gao.

> 41 有兩個女人磨粉；一個會收去，一個會剩爻。

·42 “Su-i ng-he iao kying-sing: ing-yü feh hyiao-teh ng-he-keh Cü zao z-'eo le.

> 42 “所以爾許要警醒：因爲弗曉得爾許個主{唣}時候來。

·43 Cü-nying-kô ziah hyiao-teh zeh nô-ih-kang le, pih-ding kying-sing, fe 'eo ge ts'ah-dong tsing-oh, keh-z ng-he hyiao-teh.

> 43 主人家若曉得賊哪一更來，必定警醒，{=弗會}{候}渠拆洞進屋，箇是爾許曉得。

·44 Su-i ng-he ing-ke yü-bi: ing-yü Nying-keh N-ts le z-'eo z ng-he ts'eng-feh-tao.

> 44 所以爾許應該預備：因爲人個兒子來時候是爾許忖弗到。

·45 Nô-ih-ke z cong-sing ts'ong-ming-keh nu-boh, ge-keh cü-nying-kô t'ôh ge kwön u-li-keh nu-boh, jü z-'eo feng k'eo-liang peh ge?

> 45 哪一個是忠心聰明個奴僕，渠個主人家託渠管{烏}裏個奴僕，隨時候分口糧畀渠？

·46 Cü-nying-kô tseo-le, mông-djôh ge z-t'ih tso fæh, keh nu-boh yiu foh.

> 46 主人家走來，望着渠是{剔}做法，箇奴僕有福。

·47 Ngô lao-zih teh ng kông, Cü-nying-kô we peh ge kwön ge ih-ts'ih su yiu.

> 47 我老實搭爾講，主人家會畀渠管渠一切所有。

·48 Ziah yiu ôh nu-boh sing-li kông, ‘Ngô cü-nying-kô wæ mi le;’

> 48 若有惡奴僕心裏講，‘我主人家還未來；’

·49 ziu tang ge-keh dong-de nu-boh, yi teh ky'üoh-tsiu wu-du cü-ts jü-de ky'üoh jü-de hæh:

> 49 就打渠個同隊奴僕，又搭喫酒糊塗主子聚隊喫聚隊喝：

·50 keh nu-boh ts'eng-feh-tao-keh nyih-ts, feh hyiao-teh z-zing ge cü-nying-kô le-gao;

> 50 箇奴僕忖弗到個日子，弗曉得時辰渠主人家來爻；

·51 ziu iao tang ge li-'e, peh ge teh kô-hao-nying jü-de ziu ying-væh: kæn-min yiu ngao-ngô ts'ih-ts' k'oh-hyiang.

> 51 就要打渠厲害，畀渠搭假好人聚隊受刑罰：{簡}面有咬牙切齒哭響。


## Mt. 25.

> Mt. 25.

**_1 Zih-ke do-nyiang-keh pi-fông; 14 cü-nying-kô yiu nying-ts kao-de nu-boh. 31 Kông sing-p'ön nyih z-kön._**

> **_1 十個大娘個比方；14 主人家有銀子交代奴僕。31 講審判日事幹。_**

·1 “Keh z-'eo t'in-koh k'o-pi zih-ke do-nyiang, do ge teng-liang, tseo-c'ih tsih sing-lông.

> 1 “箇時候天國可比十個大娘，馱渠燈{?亮}，走出接新郎。

·2 Yiu ng-ke ts'ong-ming, ng-ke nyü-c'ing.

> 2 有五個聰明，五個愚蠢。

·3 Nyü-c'ing-keh do ge teng-liang, feh ta yiu:

> 3 愚蠢個馱渠燈{?亮}，弗帶油：

·4 ts'ong-ming-keh do ge teng-liang, yiu-kwön-li ah ta yiu.

> 4 聰明個馱渠燈{?亮}，油罐裏也帶油。

·5 Sing-lông vong le, ge-he tu tang k'eh-c'ong kw'eng-k'e.

> 5 新郎朆來，渠許都打瞌銃睏去。

·6 Tao pön-yia yiu nying ao-hyiang, kông, ‘Sing-lông le-gao! hao c'ih-le tsih ge.’

> 6 到半夜有人{詨}響，講，‘新郎來爻！好出來接渠。’

·7 Do-nyiang tu nang-ky'i, tsông ge teng-liang.

> 7 大娘都{儜}起，妝渠燈{?亮}。

·8 Nyü-c'ing-keh teh ts'ong-ming-keh kông, ‘Ng-he-keh yiu feng ting peh ngô-he; ing-yü ngô-he-keh teng iao u-gao.’

> 8 愚蠢個搭聰明個講，‘爾許個油分{丁}畀我許；因爲我許個燈要烏爻。’

·9 Ts'ong-ming-keh we-teh kông, ‘Sang-teh ng-he teh ngô-he iao feh keo: ning-k'o ng-he z-kyi tao yiu-tin k'e ma.’

> 9 聰明個回答講，‘省得爾許搭我許要弗夠：寧可爾許自己到油店去買。’

·10 Ge-he k'e ma z-'eo, sing-lông le-gao; bi-hao-keh do-nyiang teh ge jü-de tseo-tsing ky'üoh c'ü-ts'ing-tsiu: meng ziu kwæn-gao.

> 10 渠許去買時候，新郎來爻；備好個大娘搭渠聚隊走進喫娶親酒：門就關爻。

·11 K'e ma yiu-keh do-nyiang 'eo-deo le-gao, kông, ‘Cü, Cü, k'e meng peh ngô-he.’

> 11 去買油個大娘後頭來爻，講，‘主，主，開門畀我許。’

·12 Ge we-teh kông, ‘Ngô lao-zih teh ng kông, Ngô feh nying-teh ng-he.’

> 12 渠回答講，‘我老實搭爾講，我弗認得爾許。’

·13 “Su-i ng-he yüong kying-sing, ing-yü feh hyiao-teh Nying-keh N-ts nô ih-nyih, nô z-zing le.

> 13 “所以爾許用警醒，因爲弗曉得人個兒子哪一日，哪時辰來。

·14 “Ing-yü z k'o-pi ih-ke nying iao c'ih-meng, ao ge nu-boh le, kô-s kao-de ge-he.

> 14 “因爲是可比一個人要出門，{詨}渠奴僕來，家私交代渠許。

·15 Jü kôh-nying-keh vu-nyi-ts feng nying-ts peh ge-he, ih-ke ng-ts'in liang, ih-ke nyi-ts'in liang, ih-ke ih-ts'in liang; ziu c'ih-meng k'e.

> 15 隨各人個武藝子分銀子畀渠許，一個五千兩，一個二千兩，一個一千兩；就出門去。

·16 Keh do ng-ts'in cü-ts jü-tsih k'e, yüong keh nying-ts tso sang-i, yi dzæn-tsing ng-ts'in.

> 16 箇馱五千主子隨即去，用箇銀子做生意，又賺進五千。

·17 Keh do nyi-ts'in cü-ts ah dzæn-tsing nyi-ts'in.

> 17 箇馱二千主子也賺進二千。

·18 Keh do ih-ts'in cü-ts leo di-dong, k'ông cü-nying-kô-keh nying-ts.

> 18 箇馱一千主子摟地洞，囥主人家個銀子。

·19 “Kah dziang-kyiu nu-boh-keh cü-nying-kô cün-le, teh ge-he sön-tsiang.

> 19 “隔長久奴僕個主人家轉來，搭渠許算賬。

·20 Keh do ng-ts'in cü-ts tseo-le ling-nga yi ta ng-ts'in, kông, ‘Cü, ng yiu ng-ts'in liang kao-de ngô: yin-ze ngô yi yiu ng-ts'in dzæn-le.’

> 20 箇馱五千主子走來另外又帶五千，講，‘主，爾有五千兩交代我：現在我又有五千賺來。’

·21 Cü-nying-kô teh ge kông, ‘Hao, ng cong-sing-keh hao nu-boh: ng kying-siu siao z-kön kyi-zin yiu cong-sing, ngô we peh ng kying-siu do z-kön: hao tseo-tsing ng cü-nying-kô kw'a-lôh-keh di-fông le.’

> 21 主人家搭渠講，‘好，爾忠心個好奴僕：爾謹守小事幹既然有忠心，我會畀爾謹守大事幹：好走進爾主人家快樂個地方來。’

·22 Keh do nyi-ts'in cü-ts tseo-le kông, ‘Cü, ng yiu nyi-ts'in liang kao-de ngô: yin-ze ngô yi yiu nyi-ts'in dzæn-le.’

> 22 箇馱二千主子走來講，‘主，爾有二千兩交代我：現在我又有二千賺來。’

·23 Cü-nying-kô teh ge kông, ‘Hao, ng cong-sing-keh hao nu-boh; ng kying-siu siao z-kön kyi-zin yiu cong-sing, ngô we peh ng kying-siu do z-kön: hao tseo-tsing ng cü-nying-kô kwa-lôh-keh[^25-23] di-fông le.’

> 23 主人家搭渠講，‘好，爾忠心個好奴僕；爾謹守小事幹既然有忠心，我會畀爾謹守大事幹：好走進爾主人家快樂個地方來。’

·24 Keh do ih-ts'in cü-ts ah tseo-le kông, ‘Cü, ngô hyiao-teh ng z k'eh-bôh nying, feh-z ng cong-kæn su-ze ah we k'e keh, feh-z ng tsæh-kæn su-ze ah we k'e siu:

> 24 箇馱一千主子也走來講，‘主，我曉得爾是刻薄人，弗是爾種{簡}所在也會去割，弗是爾撒{簡}所在也會去收：

·25 su-i ngô kying-hôh, peh ng-keh nying-ts k'ông ze di-dong: yin-ze ng z-keh meh-z ze-teh.’

> 25 所以我驚{嚯}，畀爾個銀子囥在地洞：現在爾自個物事在{搭}。’

·26 Cü-nying-kô we-teh ge kông, ‘Ng læn-du-keh ôh nu-boh, ng hyiao-teh feh-z ngô cong-kæn-keh su-ze, ngô ah we k'e keh, feh-z ngô tsæh-kæn-keh su-ze ngô ah we k'e siu;

> 26 主人家回答渠講，‘爾懶惰個惡奴僕，爾曉得弗是我種{簡}個所在，我也會去割，弗是我撒{簡}個所在我也會去收；

·27 su-i, ng ing-ke peh ngô nying-ts dong-din tin zeng-kæn, teng ngô le z-'eo ngô z-keh nying-ts lin li-din tu hao do-cün.

> 27 所以，爾應該畀我銀子銅鈿店存{簡}，等我來時候我自個銀子連利鈿都好馱轉。

·28 Ng-he hao deh ge keh ih-ts'in, peh yiu zih-ts'in cü-ts.

> 28 爾許好奪渠箇一千，畀有十千主子。

·29 Ing-yü væn-pah yiu cü-ts iao kô-ts'eo peh ge, s-teh ge yiu-yü: m-yiu cü-ts lin ge su yiu ah iao peh ge deh-k'e.

> 29 因爲凡百有主子要加湊畀渠，使得渠有餘：無有主子連渠所有也要畀渠奪去。

·30 Wæ-yiu keh vu-yüong-keh nu-boh kön-c'ih tao nga-min moh-heh su-ze: kæn-min yiu ngao-ngô ts'ih-ts' k'oh-hyiang.’

> 30 還有箇無用個奴僕趕出到外面墨黑所在：{簡}面有咬牙切齒哭響。’

·31 “NYING-KEH N-ts yiu yüong-wa, ta cong sing-zin-keh t'in-s jü-de le, keh z-'eo we zo ze Ge yüong-wa-keh zo-yü:

> 31 “人個兒子有榮華，帶衆聖善個天使聚隊來，箇時候會坐在渠榮華個坐位：

·32 væn-koh pah-sing tu we jü-zih tao Ge min-zin le: Ge ziu we feng-c'ih liang-'ao-sang, ziang k'ön-yiang cü-ts feng-c'ih min-yiang sæn-yiang:

> 32 萬國百姓都會聚集到渠面前來：渠就會分出兩號生，像看羊主子分出綿羊山羊：

·33 min-yiang peh ge ze jing-siu-pin, sæn-yiang peh ge ze tsi-siu-pin.

> 33 綿羊畀渠在順手邊，山羊畀渠在濟手邊。

·34 “Wông-ti ziu we teh keh-sih ze Ge jing-siu-pin kông, ‘Ng-he z Ngô Vu-ts'ing coh-foh cü-ts, hao le, tsih-ziu keh yü ng-he jong zao t'in-di bi-bæn-keh koh:

> 34 “皇帝就回答箇些在渠順手邊講，‘爾許是我父親祝福主子，好來，接受箇爲爾許從造天地備辦個國：

·35 ing-yü Ngô du-hæh, ng-he peh Ngô ky'üoh: k'eo-k'eh, ng-he peh Ngô hæh: c'ih-meng, ng-he siu-liu Ngô;

> 35 因爲我肚{瞎}，爾許畀我喫：口渴，爾許畀我喝：出門，爾許收留我；

·36 c'ih-diao-diao, ng-he peh Ngô tsiah: sang-bing, ng-he tsiao-ku Ngô: lôh kæn-lao, ng-he le mông-mông-Ngô.’

> 36 {出}條條，爾許畀我着：生病，爾許照顧我：落監牢，爾許來望望我。’

·37 Kong-nyi nying ziu iao we-teh kông, ‘Cü, ngô-he kyi-z mông-djôh Ng du-hæh, peh Ng ky'üoh? 'oh-tsia k'eo-k'eh, peh Ng hæh?

> 37 公義人就要回答講，‘主，我許幾時望着爾肚{瞎}，畀爾喫？或者口渴，畀爾喝？

·38 kyi-z mông-djôh Ng c'ih-meng, siu-liu Ng? 'oh-tsia c'ih-diao-diao, peh Ng tsiah?

> 38 幾時望着爾出門，收留爾？或者{出}條條，畀爾着？

·39 kyi-z mông-djôh Ng sang-bing, 'oh-tsia lôh kæn-lao, le mông-mông Ng?’

> 39 幾時望着爾生病，或者落監牢，來望望爾？’

·40 Wông-ti ziu iao we-teh ge kông, ‘Ngô lao-zih teh ng kông, Ng-he kyi-zin keh-yiang-ts de Ngô ih-ke ting siao hyüong-di, ziu-z keh-yiang-ts de Ngô.’

> 40 皇帝就要回答渠講，‘我老實搭爾講，爾許既然箇樣子待我一個頂小兄弟，就是箇樣子待我。’

·41 “Ge yi we teh keh-sih ze tsi-siu-pin kông, ‘Ng-he bi tsiu-mô cü-ts, hao li-k'e Ngô, tao keh yü mo-kyü teh ge ts'a-s bi-bæn-keh üong-yün ho-li k'e:

> 41 “渠又會搭箇些在濟手邊講，‘爾許被咒罵主子，好離開我，到箇爲魔鬼搭渠差使備辦個永遠火裏去：

·42 ing-yü Ngô du-hæh, ng-he feh peh Ngô ky'üoh: k'eo-k'eh, ng-he feh peh Ngô hæh:

> 42 因爲我肚{瞎}，爾許弗畀我喫：口渴，爾許弗畀我喝：

·43 c'ih-meng, ng-he feh siu-liu Ngô: c'ih-diao-diao, ng-he feh peh Ngô tsiah: sang-bing teh lôh kæn-lao, ng-he feh le mông-mông Ngô.’

> 43 出門，爾許弗收留我：{出}條條，爾許弗畀我着：生病搭落監牢，爾許弗來望望我。’

·44 Ge-he ah iao we-teh kông, ‘Cü, ngô-he kyi-z mông-djôh Ng du-hæh, 'oh-tsia k'eo-k'eh, 'oh-tsia c'ih-meng, 'oh-tsia c'ih-diao-diao, 'oh-tsia sang-bing, 'oh-tsia lôh kæn-lao, tu feh le voh-z Ng?’

> 44 渠許也要回答講，‘主，我許幾時望着爾肚{瞎}，或者口渴，或者出門，或者{出}條條，或者生病，或者落監牢，都弗來服事爾？’

·45 Ge ziu iao we-teh ge-he kông, ‘Ngô lao-zih teh ng kông, Ng-he kyi-zin keh-yiang-ts feh de keh ting siao cü-ts, ziu-z keh-yiang-ts feh de Ngô.

> 45 渠就要回答渠許講，‘我老實搭爾講，爾許既然箇樣子弗待箇頂小主子，就是箇樣子弗待我。

·46 Ge-he iao tao üong-yün ying-væh-li k'e; dæn-z kong-nyi nying tao üong-yün weh-ming k'e.’”

> 46 渠許要到永遠刑罰裏去；但是公義人到永遠活命去。’”


## Mt. 26.

> Mt. 26.

**_1 Tsi-s-tsiang teh doh-shü-nying wa-sön k'ô Yia-su. 6 Ih-ke nyü-nying yüong hyiang-yiu fu Ge deo. 14 Yiu-da ma Ge. 17 Teh meng-du jü-de ky'üoh Yü-yiah-tsih: 26 sih-lih væn-ts'æn: 36 ze K'ah-si-mô-nyi tso tao-kao: 47 Yiu-da ta-ling iao k'ô Ge cü-ts, teh Ge o-cü tso ön-'ao, 57 ta Ge tao Ke-ô-fæh, 69 Pi-teh feh tsiao-nying Ge._**

> **_1 祭司長搭讀書人划算揢耶穌。6 一個女人用香油敷渠頭。14 猶大賣渠。17 搭門徒聚隊喫逾越節：26 設立晚餐：36 在客西馬尼做禱告：47 猶大帶領要揢渠主子，搭渠{唩}嘴做暗號，57 帶渠到該亞法，69 彼得弗招認渠。_**

·1 YIA-SU kông wön keh ih-ts'ih shih-wa, ziu teh Ge meng-du kông,

> 1 耶穌講完箇一切說話，就搭渠門徒講，

·2 “Ng-he hyiao-teh ku liang-nyih z Yü-yiah-tsih, Nying-keh N-ts iao ka-k'e ting ze zih-z-kô-zông.”

> 2 “爾許曉得過兩日是逾越節，人個兒子要解去釘在十字架上。”

·3 Keh z-'eo cong tsi-s-tsiang, doh-shü-nying, teh pah-sing-keh tsiang-lao, tu jü-zih tao da tsi-s Ke-ô-fæh-keh ngô-meng-li;

> 3 箇時候衆祭司長，讀書人，搭百姓個長老，都聚集到大祭司該亞法個衙門裏；

·4 siang-liang yüong kyü-kyi k'ô Yia-su, iao tsông Ge s.

> 4 商量用詭計揢耶穌，要妝渠死。

·5 Dæn-z kông, “Feh-k'o ze tsih-ts', sang-teh pah-sing iao nao-z.”

> 5 但是講，“弗可在節❓，省得百姓要鬧事。”

·6 Yia-su ze Pah-da-nyi, sang da-mô-fong-keh Si-meng u-li,

> 6 耶穌在伯大尼，生大麻瘋個西門{烏}裏，

·7 yiu ih-ke nyü-nying do nyüoh-'æh ts-mön ting kyü hyiang-yiu, Yia-su zo-zih z-'eo, tseo-le kyiao ze Ge deo-zông.

> 7 有一個女人馱玉匣𣥼滿頂貴香油，耶穌坐席時候，走來澆在渠頭上。

·8 Meng-du mông-djôh, ziu feh cong-i, kông, “Tsa-sang t'ih lông-fi?

> 8 門徒望着，就弗中意，講，“怎生{剔}浪費？

·9 Keh hyiang-yiu feh-zin hao ma hyü-to dong-din, feng peh gyüong-nying.”

> 9 箇香油弗然好賣許多銅鈿，分畀窮人。”

·10 Yia-su hyiao-teh ge i-s, ziu teh ge kông, “Ng-he tsa-sang peh keh nyü-nying tæn sing-z? ge hyiang Ngô tso z ih-yiang hao z-kön.

> 10 耶穌曉得渠意思，就搭渠講，“爾許怎生畀箇女人擔心事？渠向我做是一樣好事幹。

·11 Ing-yü ng-he yiu gyüong-nying dziang-z ze-teh; dæn-z Ngô feh dziang-z ze-teh.

> 11 因爲爾許有窮人長時在{搭}；但是我弗長時在{搭}。

·12 Ge peh hyiang-yiu kyiao ze Ngô sing-zông, z yü-bi Ngô ön-tsông tso.

> 12 渠畀香油澆在我身上，是預備我安葬做。

·13 Ngô lao-zih teh ng kông, P'u-t'in-'ô feh-leng nô su-ze, yiu keh foh-ing djün-k'e ah pih-ding kông keh nyü-nying su tso z-kön, peh nying kyi-teh ge.”

> 13 我老實搭爾講，普天下弗論哪所在，有箇福音傳開也必定講箇女人所做事幹，畀人記得渠。”

·14 Keh z-'eo zih-nyi meng-du cong-yiang ih-ke, ziu-z Kô-liah-keh Yiu-da, tseo tao tsi-s-tsiang su-ze, kông,

> 14 箇時候十二門徒中央一個，就是加略個猶大，走到祭司長所在，講，

·15 “Ng-he k'eng peh ngô to-siao, ngô we peh Ge kao-de ng-he?” Ge-he ziu bing sæn-zih kw'e nying-ts peh ge.

> 15 “爾許肯畀我多少，我會畀渠交代爾許？”渠許就憑三十塊銀子畀渠。

·16 Yiu-da jong-ts'-yi-'eo zing kyi-we hao peh Yia-su kao-de ge-he.

> 16 猶大從此以後尋機會好畀耶穌交代渠許。

·17 VU-KAO-TSIH deo-nyih meng-du tseo tao Yia-su sing-pin, teh Ge kông, “Ng iao ngô-he 'ah-yi bi-bæn yü-yiah-tsih peh Ng ky'üoh?”

> 17 無酵節頭日門徒走到耶穌身邊，搭渠講，“爾要我許{何}{裏}備辦逾越節畀爾喫？”

·18 Ge kông, “Ng-he tao zing-li m-nying u-li k'e, teh ge kông, ‘Sin-sang kông, Ngô z-'eo gying-gao; Ngô teh meng-du iao ze ng-keh u-li siu yü-yiah-tsih.’”

> 18 渠講，“爾許到城裏某人{烏}裏去，搭渠講，‘先生講，我時候近爻；我搭門徒要在爾個{烏}裏守逾越節。’”

·19 Meng-du ziu i Yia-su feng-fu tso, yü-yiah bi-bæn hao.

> 19 門徒就依耶穌吩咐做，逾越備辦好。

·20 Æn-keng, Yia-su teh zih-nyi meng-du jü-de zo-zih;

> 20 晏根，耶穌搭十二門徒聚隊坐席；

·21 ge-he ky'üoh z-'eo, Yia-su kông, “Ngô lao-zih teh ng kông, Ng-he cong-yiang yiu ih-ke iao ma Ngô.”

> 21 渠許喫時候，耶穌講，“我老實搭爾講，爾許中央有一個要賣我。”

·22 Ge-he ting iu-zeo, ke-ke meng Ge kông, “Cü, z ngô feh?”

> 22 渠許頂憂愁，個個問渠講，“主，是我弗？”

·23 Yia-su we-teh kông, “Teh Ngô jü-de fông siu ze beng-li cü-ts, z ge iao ma Ngô.

> 23 耶穌回答講，“搭我聚隊放手在盆裏主子，是渠要賣我。

·24 Nying-keh N-ts nyün-z iao k'e ziang shü-li sia-lôh ts-tin Ge: dæn-z ma-gao Nying-keh N-ts cü-ts yiu 'o! keh nying wæ-z feh sang hao.”

> 24 人個兒子{?原}是要去像書裏寫落指點渠：但是賣爻人個兒子主子有禍！箇人還是弗生好。”

·25 Iao ma Yia-su-keh Yiu-da meng Ge kông, “Fu-ts, z ngô feh?” Yia-su teh ge kông, “Ng kông-djôh-gao.”

> 25 要賣耶穌個猶大問渠講，“夫子，是我弗？”耶穌搭渠講，“爾講着爻。”

·26 Ge-he ky'üoh z-'eo, Yia-su do ping, coh-foh, p'ah-k'e, peh meng-du, kông, “Ng-he do ge ky'üoh; keh z Ngô-keh sing-t'i.”

> 26 渠許喫時候，耶穌馱餅，祝福，𤖼開，畀門徒，講，“爾許馱渠喫；箇是我個身體。”

·27 Yi do pe, coh-zia, peh ge-he, kông, “Ng-he tu hao hæh; 

> 27 又馱杯，祝謝，畀渠許，講，“爾許都好喝；

·28 ing-yü keh z Ngô-keh hyüih, ziu-z sing-iah-keh hyüih yü hyü-to nying liu-c'ih-le hao sô-min ze.

> 28 因爲箇是我個血，就是新約個血爲許多人流出來好赦免罪。

·29 Ngô teh ng kông, Jong-kying-yi-'eo Ngô feh tse hæh keh bu-dao-tsih, teng-tao Ngô teh ng-he jü-de ze Ngô Vu-ts'ing koh-li hæh sing bu-dao-tsih keh nyih.”

> 29 我搭爾講，從今以後我弗再喝箇葡萄汁，等到我搭爾許聚隊在我父親國裏喝新葡萄汁箇日。”

·30 Sing-s ts'ông hao, ge-he tseo-c'ih tao Kæn-læn sæn k'e.

> 30 聖詩唱好，渠許走出到橄欖山去。

·31 Keh z-'eo Yia-su teh ge-he kông, “Kying-nying mæn-deo ng-he cong-nying tu we yü Ngô pæn-tih: ing-yü shü-li yiu sia-lôh, ‘Ngô we tang k'ön yiang-keh Nying, yiang ziu we sæn-k'e.’

> 31 箇時候耶穌搭渠許講，“今日晚頭爾許衆人都會爲我扳跌：因爲書裏有寫落，‘我會打看羊個人，羊就會散開。’

·32 Dæn-z Ngô weh-cün-le ts-'eo, we pi ng-he sin tao Kô-li-li k'e.”

> 32 但是我活轉來之後，會比爾許先到加利利去。”

·33 Pi-teh we-teh Ge kông, “Cong-nying shü-tsih yü Ng pæn-tih, ngô üong fe pæn-tih.”

> 33 彼得回答渠講，“衆人雖只爲爾扳跌，我永{=弗會}扳跌。”

·34 Yia-su teh ge kông, “Ngô lao-zih teh ng kông, Kying-nying mæn-deo, kyi vong di ts-zin, ng we sæn-t'ao feh tsiao-nying Ngô.”

> 34 耶穌搭渠講，“我老實搭爾講，今日晚頭，雞朆啼之前，爾會三套弗招認我。”

·35 Pi-teh teh Ge kông, “Ngô shü-tsih teh Ng jü-de s, ah fe feh tsiao-nying Ng.” Cong meng-du ah z-t'ih kông.

> 35 彼得搭渠講，“我雖只搭爾聚隊死，也{=弗會}弗招認爾。”衆門徒也是{剔}講。

·36 YIA-SU ziu teh ge-he jü-de tao ih-ke di-fông di-ming K'ah-si-mô-nyi, ziu teh meng-du kông, “Ngô kæn-min k'e tao-kao, ng-he zo-i.”

> 36 耶穌就搭渠許聚隊到一個地方地名客西馬尼，就搭門徒講，“我{簡}面去禱告，爾許坐{倚}。”

·37 Ziu ta Pi-teh teh Si-pi-t'a liang-ke n-ts jü-de k'e, iu-zeo e-t'ong.

> 37 就帶彼得搭西庇太兩個兒子聚隊去，憂愁哀痛。

·38 Ziu teh ge-he kông, “Ngô sing-li ting iu-zeo tao s-keh di-bu: ng-he hao ze-i teng, teh Ngô jü-de kying-sing.”

> 38 就搭渠許講，“我心裏頂憂愁到死個地步：爾許好在{倚}等，搭我聚隊警醒。”

·39 Ziu tseo-tsing kyi-bu, p'oh-lôh gyiu-gyiu, kông, “Ngô Vu-ts'ing, ziah-z hao tso, ts'ing Ng peh keh pe li-k'e Ngô: shü-tsih keh-t'ih, gyiu Ng feh iao tsiao Ngô su nyün, z iao tsiao Ng su nyün.”

> 39 就走進幾步，覆落求求，講，“我父親，若是好做，請爾畀箇杯離開我：雖只箇{剔}，求爾弗要照我所願，是要照爾所願。”

·40 Tseo tao meng-du su-ze le, mông-djôh ge-he kw'eng-k'e, ziu teh Pi-teh kông, “Ng-he feh neng teh Ngô jü-de kying-sing pön-ke z-zing?

> 40 走到門徒所在來，望着渠許睏去，就搭彼得講，“爾許弗能搭我聚隊警醒半個時辰？

·41 Yüong kying-sing tao-kao, min-teh tseo-tsing mi-'oh: ling-sing z zing-nyün, tsih-z nyüoh-sing nyün-ziah.”

> 41 用警醒禱告，免得走進迷惑：靈性是情願，只是肉身軟弱。”

·42 Di-nyi-t'ao yi k'e tao-kao, kông, “Ngô Vu-ts'ing, ziah-z Ngô pih iao hæh keh pe, — ziah feh neng peh ge li-k'e Ngô, — hao tsiao Ng-keh ts-i tso-zing.”

> 42 第二套又去禱告，講，“我父親，若是我必要喝箇杯，——若弗能畀渠離開我，——好照爾個旨意做成。”

·43 Tseo-le, mông-djôh ge-he yi kw'eng-k'e, ing-yü ge ngæn bi-gyün.

> 43 走來，望着渠許又睏去，因爲渠眼疲倦。

·44 Ziu li-k'e ge-he, tse k'e, di-sæn-t'ao tso tao-kao, ah z-t'ih kông-fæh.

> 44 就離開渠許，再去，第三套做禱告，也是{剔}講法。

·45 Yi tao meng-du su-ze le, teh ge-he kông, “Yin-ze jü ng-he kw'eng, tsiang-sih: z-'eo gying-gao, Nying-keh N-ts iao ma peh ze-nying-keh siu-li.

> 45 又到門徒所在來，搭渠許講，“現在隨爾許睏，將息：時候近爻，人個兒子要賣畀罪人個手裏。

·46 Nang-ky'i, Ngô-he iao k'e: ma Ngô cü-ts gying-gao.”

> 46 {儜}起，我許要去：賣我主子近爻。”

·47 Ge wæ ze-teh kông, zih-nyi meng-du li-min-keh Yiu-da, wæ-yiu hyü-to nying ta tao teh kweng, jong tsi-s-tsiang teh pah-sing-keh tsiang-lao su-ze, teh Yiu-da jü-de le.

> 47 渠還在{搭}講，十二門徒裏面個猶大，還有許多人帶刀搭棍，從祭司長搭百姓個長老所在，搭猶大聚隊來。

·48 Ma Ge cü-ts yi-kying peh ge-he ih-ke ön-'ao, kông, “Ngô teh nô-ih-yü o-cü, ziu-z Ge: ng-he hao k'ô Ge.”

> 48 賣渠主子已經畀渠許一個暗號，講，“我搭哪一位{唩}嘴，就是渠：爾許好揢渠。”

·49 Jü-tsih tseo tao Yia-su-keh sing-pin, kông, “Fu-ts, ts'ing-ön;” ziu teh Ge o-cü.

> 49 隨即走到耶穌個身邊，講，“夫子，請安；”就搭渠{唩}嘴。

·50 Yia-su teh ge kông, “Bong-yiu, ng su le tso z-kön hao tso.” Ge-he ziu tseo-le, dong-siu k'ô Yia-su.

> 50 耶穌搭渠講，“朋友，爾所來做事幹好做。”渠許就走來，動手揢耶穌。

·51 Teh Yia-su jü-de yiu ih-ke dong-siu bæh-c'ih tao, tsôh da tsi-s-keh nu-boh, siah-lôh ge ih-tsih ng-tô,

> 51 搭耶穌聚隊有一個動手拔出刀，斫大祭司個奴僕，削落渠一隻耳朵，

·52 Yia-su ziu teh ge kông, “Ng-keh tao siu-tsing tao-k'ôh-li: væn-pah do tao tsôh-keh iao bi tao tsôh-s.

> 52 耶穌就搭渠講，“爾個刀收進刀殼裏：凡百馱刀斫個要被刀斫死。

·53 Ng ts'eng Ngô yin-ze feh neng gyiu Ngô Vu-ts'ing, Ge ziu we ts'a zih-nyi mæn to t'in-s le peh Ngô?

> 53 爾忖我現在弗能求我父親，渠就會差十二萬多天使來畀我？

·54 Ziah-z keh-yiang-ts, Sing-shü su kông keh z-kön pih-ding yiu-keh, keh shih-wa tsa-sang yiu ing-nyin?”

> 54 若是箇樣子，聖書所講箇事幹必定有個，箇說話怎生有應驗？”

·55 Keh z-'eo Yia-su teh keh-pæn nying kông, “Ng-he tseo-c'ih tsa-sang do tao teh kweng le k'ô Ngô ziang k'ô gyiang-dao? Ngô nyih-nyih ze sing-din zo ze ng-he-keh cong-yiang kao-hyüing, ng-he feh k'o Ngô.

> 55 箇時候耶穌搭箇班人講，“爾許走出怎生馱刀搭棍來揢我像揢強盜？我日日在聖殿坐在爾許個中央教訓，爾許弗揢我。

·56 Dæn-z keh ih-ts'ih z-kön tu tso-zing, peh sin-ts-nying-keh shü yiu ing-nyin.” Keh-ts'iah meng-du tu li-k'e Ge dao-gao.

> 56 但是箇一切事幹都做成，畀先知人個書有應驗。”箇{且}門徒都離開渠逃爻。

·57 K'ô  Yia-su cü-ts ta Ge tao da tsi-s Ke-ô-fæh su-ze, doh-shü-nying teh tsiang-lao jü-zih ze-kæn.

> 57 揢耶穌主子帶渠到大祭司該亞法所在，讀書人搭長老聚集在{簡}。

·58 Pi-teh yün-yün keng Ge, dzih tao da tsi-s ngô-meng-li, ziu tseo-tsing, teh ts'a-yüoh jü-de zo-kæn, iao mông-mông keh z-kön tsa-sang kyih-gyüoh.

> 58 彼得遠遠跟渠，直到大祭司衙門裏，就走進，搭差役聚隊坐{簡}，要望望箇事幹怎生結局。

·59 Cong tsi-s-tsiang teh jün kong-we tu iao zing kô kyin-tsing kao Yia-su, hao tsông Ge s;

> 59 衆祭司長搭全公會都要尋假見證告耶穌，好妝渠死；

·60 dæn-z zing-feh-djôh, shü-tsih yiu hyü-to le tso kô kyin-tsing, ning-gyiu zing-feh-djôh. 'Eo-deo yiu liang-ke le tso kô kyin-tsing, kông,

> 60 但是尋弗着，雖只有許多來做假見證，仍舊尋弗着。後頭有兩個來做假見證，講，

·61 “Keh nying kông, ‘Ngô neng-keo ts'ah-gao Zông-ti-keh din, sæn-nyih li-min tse ky'i-zao ge.’”

> 61 “箇人講，‘我能夠拆爻上帝個殿，三日裏面再起造渠。’”

·62 Da tsi-s gyi-ky'i, teh Ge kông, “Ng ih-kyü tu feh ing? Ge-he tso kyin-tsing kao Ng z-kön lao-zih tsa-sang?”

> 62 大祭司徛起，搭渠講，“爾一句都弗應？渠許做見證告爾事幹老實怎生？”

·63 Yia-su feh ing. Da tsi-s yi teh Ge kông, “Ngô coh-fu Ng ts-tin keh-yü  weh-keh Zông-ti væh-tsiu, t'ong-ts ngô-he Ng lao-zih z Kyi-toh, Zông-ti-keh N-ts feh.”

> 63 耶穌弗應。大祭司又搭渠講，“我囑咐爾指點箇位活個上帝罰咒，通知我許爾老實是基督，上帝個兒子弗。”

·64 Yia-su teh ge kông, “Ng kông-djôh-gao: Ngô wæ-yiu teh ng-he kông, Jong-kying-yi-'eo ng-he we mông-djôh Nying-keh N-ts zo ze yiu neng-kön Cü-ts jing-siu-pin, yi kô t'in-zông-keh yüing le.”

> 64 耶穌搭渠講，“爾講着爻：我還有搭爾許講，從今以後爾許會望着人個兒子坐在有能幹主子順手邊，又駕天上個雲來。”

·65 Da tsi-s ziu ts'e-p'o z-keh i-zông, kông, “Ge kông sih-doh shih-wa: ngô-he 'o-yüong bih-ke kyin-tsing? Ge sih-doh shih-wa yin-ze ng-he z t'ing-djôh:

> 65 大祭司就扯破自個衣裳，講，“渠講褻瀆說話：我許何用別個見證？渠褻瀆說話現在爾許是聽着：

·66 ng-he-keh  i-s tsa-sang?” Ge-he we-teh kông, “Ge z væn-djôh s-ze.”

> 66 爾許個意思怎生？”渠許回答講，“渠是犯着死罪。”

·67 Ge-he ziu zæn-t'u t'u Ge-keh min-lin, gyün-deo tang Ge: yiu-sih siu kwah Ge, kông,

> 67 渠許就饞唾吐渠個面臉，拳頭打渠：有些手摑渠，講，

·68 “Kyi-toh, Ng hao kông sin-ts shih-wa, tang Ng cü-ts z kæh-nying?”

> 68 “基督，爾好講先知說話，打爾主子是何人？”

·69 Pi-teh zo ze nga-min ming-dông: yiu ih-ke ô-deo tseo-le, teh ge kông, “Ng ah z teh Kô-li-li Yia-su jü-de.”

> 69 彼得坐在外面明堂：有一個丫頭走來，搭渠講，“爾也是搭加利利耶穌聚隊。”

·70 Pi-teh ze cong-nying min-zin feh tsiao-nying, kông, “Ng su kông ngô feh hyiao-teh.”

> 70 彼得在衆人面前弗招認，講，“爾所講我弗曉得。”

·71 Tseo-c'ih tao meng-k'eo, yi yiu ih-ke ô-deo mông-djôh ge teh ze-kæn-keh nying kông, “Keh nying ah z teh Nô-sæh-leh Yia-su jü-de.”

> 71 走出到門口，又有一個丫頭望着渠搭在{簡}個人講，“箇人也是搭拿撒勒耶穌聚隊。”

·72 Pi-teh tse feh tsiao-nying, væh-tsiu kông, “Ngô feh sih-teh keh Nying.”

> 72 彼得再弗招認，罰咒講，“我弗識得箇人。”

·73 Tse z ih-ts'iang gyi-kæn-keh nying tseo-le teh Pi-teh kông, “Ng lao-zih z Ge tso-de-keh nying; ng-keh k'eo-ing ziu-z bing-kyü.”

> 73 再是一{昶}徛{簡}個人走來搭彼得講，“爾老實是渠{佐}隊個人；爾個口音就是憑據。”

·74 Pi-teh ziu do væh-tsiu kông, “Ngô feh sih-teh keh Nying.” Kyi lih-k'eh di-hyiang.

> 74 彼得就大罰咒講，“我弗識得箇人。”雞立刻啼響。

·75 Pi-teh ziu ts'eng-djôh Yia-su teh ge su kông shih-wa, “Kyi wæ vong di, ng we sæn-t'ao feh tsiao-nying Ngô.” Ziu tseo-c'ih, k'oh-teh siang-sing.

> 75 彼得就忖着耶穌搭渠所講說話，“雞還朆啼，爾會三套弗招認我。”就走出，哭得傷心。


## Mt. 27.

> Mt. 27.

**_1 Kyi-toh bi pông-lao ka peh Pi-læh-to. 3 Yiu-da z-kyi tiao-s. 19 Pi-læh-to-keh ts'i-ts ts'a nying ky'ün ge feh iao kwön Yia-su z-kön, 24 Pi-læh-to ze cong-nying min-zin si-siu: 26 fông Pô-læh-pô. 29 Peh Yia-su ta ts' tso-keh bing-t'in-kwön, 34 ting Ge s, 40 nying tsao-siao Ge, 50 s-gao, yi ön-tsông: 66 fong Ge-keh veng-mo, ih-de ping kwön-siu._**

> **_1 基督被綁牢解畀彼拉多。3 猶大自己吊死。19 彼拉多個妻子差人勸渠弗要管耶穌事幹，24 彼拉多在衆人面前洗手：26 放巴拉巴。29 畀耶穌戴刺做個平天冠，34 釘渠死，40 人嘲笑渠，50 死爻，又安葬：66 封渠個墳墓，一隊兵管守。_**

·1 Tao t'in-liang, cong tsi-s-tsiang teh pah-sing-keh tsiang-lao jü-de siang-liang iao bæn Yia-su s-ze:

> 1 到天亮，衆祭司長搭百姓個長老聚隊商量要辦耶穌死罪：

·2 ziu peh Ge pông-ky'i, ta-c'ih peh tsong-toh Peng-tiu Pi-læh-to.

> 2 就畀渠綁起，帶出畀總督本丟彼拉多。

·3 KEH z-'eo ma Yia-su-keh Yiu-da, mông-djôh Ge ding ze, ziu ao-hwe, do keh sæn-zih kw'e nying-ts wæn peh tsi-s-tsiang teh tsiang-lao, kông,

> 3 箇時候賣耶穌個猶大，望着渠定罪，就懊悔，馱箇三十塊銀子還畀祭司長搭長老，講，

·4 “Ngô ma m-ze Cü-ts-keh hyüih yiu ze.” Ge-he kông, “Teh ngô-he zah-m siang-kön? ng-z tæn-tông.”

> 4 “我賣無罪主子個血有罪。”渠許講，“搭我許甚麼相干？爾自擔當。”

·5 Yiu-da nying-ts tön ze sing-din-li, tseo-c'ih, ziu z-kyi tiao-s.

> 5 猶大銀子斷在聖殿裏，走出，就自己吊死。

·6 Tsi-s-tsiang do nying-ts, kông, “Keh z ma hyüih-keh kô-din, feh ing-ke tön ze nying-k'u-li.”

> 6 祭司長馱銀子，講，“箇是賣血個價鈿，弗應該斷在銀庫裏。”

·7 Ziu jü-de siang-liang, yüong keh nying-ts ma siao-yiao-keh din hao ön-tsông c'ih-meng nying.

> 7 就聚隊商量，用箇銀子買燒窰個田好安葬出門人。

·8 Su-i keh din tao jü-kying ts'ing ge “Hyüih-din.”

> 8 所以箇田到如今稱渠“血田。”

·9 Sin-ts Yia-li-mi su kông shih-wa ziu yiu ing-nyin, ziu-z, “Ge-he do keh sæn-zih kw'e nying-ts, ziu-z tön-kô cü-ts-keh kô-din, Yi-seh-lih nying su tön-keh;

> 9 先知耶利米所講說話就有應驗，就是，“渠許馱箇三十塊銀子，就是斷價主子個價鈿，以色列人所斷個；

·10 yi do-c'ih ma siao-yiao-keh din, tsiao Cü feng-fu ngô.” [Sk.11.13.]

> 10 又馱出買燒窰個田，照主吩咐我。”

·11 YIA-SU gyi ze tsong-toh min-zin: tsong-toh meng Ge kông, “Ng z Yiu-t'a nying-keh Wông-ti feh?” Yia-su teh ge kông, “Ng kông-djôh-gao.”

> 11 耶穌徛在總督面前：總督問渠講，“爾是猶太人個皇帝弗？”耶穌搭渠講，“爾講着爻。”

·12 Tsi-s-tsiang teh tsiang-lao kao Yia-su z-'eo, Ge tu feh ing.

> 12 祭司長搭長老告耶穌時候，渠都弗應。

·13 Pi-læh-to ziu teh Ge kông, “Ge-he yiu to-siao z-kön tso kyin-tsing kao Ng, Ng t'ing-djôh feh?”

> 13 彼拉多就搭渠講，“渠許有多少事幹做見證告爾，爾聽着弗？”

·14 Yia-su ih-kyü tu feh ing; tsong-toh ting gyi-kwa.

> 14 耶穌一句都弗應；總督頂奇怪。

·15 Tao tsih-ts' tsong-toh tsiao lao-li iao fông ih-ke væn-nying peh pah-sing, bing ge iao kæh-nying.

> 15 到節❓總督照老例要放一個犯人畀百姓，憑渠要何人。

·16 Keh z-'eo ge yiu ih-ke yiu ming-keh væn-nying, ming-z Pô-læh-pô.

> 16 箇時候渠有一個有名個犯人，名字巴拉巴。

·17 Pah-sing jü-zih z-'eo, Pi-læh-to teh ge-he kông, “Ng-he iao ngô fông nô-ih-ke peh ng-he? wæ-z Pô-læh-pô, wæ-z ts'ing Kyi-toh-keh Yia-su?”

> 17 百姓聚集時候，彼拉多搭渠許講，“爾許要我放哪一個畀爾許？還是巴拉巴，還是稱基督個耶穌？”

·18 Ing-yü hyiao-teh z yü tu-gyi Ge, ka Ge zông-le.

> 18 因爲曉得是爲妒忌渠，解渠上來。

·19 Tsong-toh zo dông z-'eo, ge-keh ts'i-ts ts'a nying tao ge su-ze, kông, “Keh tsing-dzih Nying z-kön feh iao kwön: ing-yü ngô kying-nyih mong-cong yü Ge ziu hyü-to k'u.”

> 19 總督坐堂時候，渠個妻子差人到渠所在，講，“箇正直人事幹弗要管：因爲我今日夢中爲渠受許多苦。”

·20 Tsi-s-tsiang teh tsiang-lao t'iao-so cong-nying hao t'ao Pô-læh-pô, djü-mih Yia-su.

> 20 祭司長搭長老挑唆衆人好討巴拉巴，除滅耶穌。

·21 Tsong-toh teh ge-he kông, “Keh liang-ke iao ngô fông nô-ih-ke peh ng-he?” Ge-he kông, “Pô-læh-pô.”

> 21 總督搭渠許講，“箇兩個要我放哪一個畀爾許？”渠許講，“巴拉巴。”

·22 Pi-læh-to teh ge kông, “Ts'ing Kyi-toh-keh Yia-su, ngô tsa bæn fæh?” Cong-nying kông, “Ting Ge ze zih-z-kô-zông.”

> 22 彼拉多搭渠講，“稱基督個耶穌，我怎辦法？”衆人講，“釘渠在十字架上。”

·23 Tsong-toh kông, “Zao yün-ku, Ge tso zah-m ôh z-kön?” Ge-he yüih-fæh ao-ky'i-le, kông, “Ting Ge ze zih-z-kô-zông.”

> 23 總督講，“{唣}緣故，渠做甚麼惡事幹？”渠許越發{詨}起來，講，“釘渠在十字架上。”

·24 Pi-læh-to hyiao-teh z vu-ih, fæn-cün iao nao-z, ziu do shü, ze cong-nying min-zin si-si siu, kông, “Liu-c'ih keh tsing-dzih Nying-keh hyüih ngô m-yiu ze: ng-he z-kyi tæn-tông.”

> 24 彼拉多曉得是無益，反轉要鬧事，就馱水，在衆人面前洗洗手，講，“流出箇正直人個血我無有罪：爾許自己擔當。”

·25 Cong pah-sing we-teh kông, “Ge-keh hyüih hao kyü peh ngô-he teh ngô-he ts-seng.”

> 25 衆百姓回答講，“渠個血好歸畀我許搭我許子孫。”

·26 Ziu fông Pô-læh-pô peh ge-he; yüong pin tang Yia-su, ziu kao-de ge-he ting Ge ze zih-z-kô-zông.

> 26 就放巴拉巴畀渠許；用鞭打耶穌，就交代渠許釘渠在十字架上。

·27 TSONG-TOH-KEH ping ziu ta Yia-su tao kong-dông, dziao-le 'eh-ying-keh ping yü-cün Ge.

> 27 總督個兵就帶耶穌到公堂，召來合營個兵圍轉渠。

·28 Ziu t'eh Ge i-zông, do 'ong-bao peh Ge tsiah.

> 28 就脫渠衣裳，馱紅袍畀渠着。

·29 Yüong ts' pin ih-ting bing-t'in-kwön ta Ge deo-zông, yi peh Ge jing-tsih siu fông ih-keng lu-dih; ziu gyü-lôh Ge min-zin, c'ü-siao Ge, kông, “Yiu-t'a nying-keh Wông-ti, 'o-hyi!”

> 29 用刺編一頂平天冠戴渠頭上，又畀渠順隻手放一根蘆荻；就跪落渠面前，取笑渠，講，“猶太人個皇帝，賀喜！”

·30 Yi zæn-t'u t'u Ge, do keh lu-dih tang Ge deo.

> 30 又饞唾吐渠，馱箇蘆荻打渠頭。

·31 C'ü-siao wön, t'eh-gao 'ong-bao, peh Ge tsiah Z-keh i-zông, ziu t'a-c'ih iao ting Ge ze zih-z-kô-zông.

> 31 取笑完，脫爻紅袍，畀渠着自個衣裳，就拖出要釘渠在十字架上。

·32 Ge-he tseo-c'ih, p'ong-djôh ih-ke Ku-li-na nying, ming-z Si-meng; ziu ngang-æh ge gwæn Yia-su-keh zih-z-kô.

> 32 渠許走出，碰着一個古利奈人，名字西門；就硬押渠擐耶穌個十字架。

·33 Tseo tao ih-ke di-fông di-ming Kôh-kôh-t'a, fæn-c'ih-le ziu-z “K'u-leo su-ze,”

> 33 走到一個地方地名各各他，翻出來就是“骷髏所在，”

·34 ziu do k'u-tæn 'o sön-tsiu peh Ge hæh: Ge ih zông-djôh, feh k'eng hæh.

> 34 就馱苦膽和酸酒畀渠喝：渠一嘗着，弗肯喝。

·35 Ting-zông zih-z-kô ts-'eo, ge-he jü-de côh-kyiu feng Ge i-zông, hao peh sin-ts-nying kông-ku shih-wa yiu ing-nyin, ziu-z, “Ngô nga-min i-zông ge-he jü-de feng-k'e, yü Ngô li-min i-zông ge-he côh-kyiu.” [S.22.18.]

> 35 釘上十字架之後，渠許聚隊捉鬮分渠衣裳，好畀先知人講過說話有應驗，就是，“我外面衣裳渠許聚隊分開，爲我裏面衣裳渠許捉鬮。”

·36 Ge-he ziu zo-lôh kwön-siu.

> 36 渠許就坐落管守。

·37 Ze Ge deo-zông t'ih Ge ze-ming-keh z-diao sia-lôh, kông, “KEH Z YIA-SU YIU-T'A NYING-KEH WÔNG-TI.”

> 37 在渠頭上貼渠罪名個字條寫落，講，“箇是耶穌猶太人個皇帝。”

·38 Ziu yiu liang-ke gyiang-dao teh Ge dong-de ting ze zih-z-kô-zông, ih-ke ze jing-siu-pin, ih-ke ze tsi-siu-pin.

> 38 就有兩個強盜搭渠同隊釘在十字架上，一個在順手邊，一個在濟手邊。

·39 Tseo-ku cü-ts deo yiao-yiao, tsao-siao Ge, kông,

> 39 走過主子頭搖搖，嘲笑渠，講，

·40 “Ng we ts'ah-gao sing-din, sæn-nyih kong-fu tse ky'i-zao Cü-ts, yin-ze hao Z kyiu Z: Ng ziah-z Zông-ti-keh N-ts, jong zih-z-kô hao lôh-le.”

> 40 “爾會拆爻聖殿，三日工夫再起造主子，現在好自救自：爾若是上帝個兒子，從十字架好落來。”

·41 Tsi-s-tsiang doh-shü-nying teh tsiang-lao ah z-t'ih tsao-siao Ge, kông,

> 41 祭司長讀書人搭長老也是{剔}嘲笑渠，講，

·42 “Ge kyiu bih-nying; feh neng kyiu Z-kyi. Ge ziah-z Yi-seh-lih-keh Wông-ti, yin-ze jong zih-z-kô hao lôh-le, ngô-he ziu we siang-sing Ge.

> 42 “渠救別人；弗能救自己。渠若是以色列個皇帝，現在從十字架好落來，我許就會相信渠。

·43 Ge k'ao-djôh Zông-ti; Zông-ti ziah-z hwön-hyi Ge, yin-ze hao le kyiu Ge: ing-yü Ge kông, ‘Ngô z Zông-ti-keh N-ts.’”

> 43 渠靠着上帝；上帝若是歡喜渠，現在好來救渠：因爲渠講，‘我是上帝個兒子。’”

·44 Teh Ge dong-de ting-keh gyiang-dao ah z-t'ih tsao-siao Ge.

> 44 搭渠同隊釘個強盜也是{剔}嘲笑渠。

·45 Jong ng-z tsing tao sing-z ts'u, pin-di tu heh-ön.

> 45 從午時正到申時初，遍地都黑暗。

·46 Sing-z ts'u, Yia-su do sing-hyiang ao-ky'i-le, kông, “Yi-li, Yi-li, lah-mô sæh-bah-da-nyi?” ziu-z kông, “Ngô-keh Zông-ti, Ngô-keh Zông-ti, Ng tsa-sang li-k'e Ngô?”

> 46 申時初，耶穌大聲響{詨}起來，講，“以利，以利，啦馬撒白大尼？”就是講，“我個上帝，我個上帝，爾怎生離開我？”

·47 Yiu gyi-kæn-keh nying t'ing-djôh, kông, “Keh Nying ze-teh ao Yi-li-ô.”

> 47 有徛{簡}個人聽着，講，“箇人在{搭}{詨}以利亞。”

·48 Nen-cong yiu ih-ke nying jü-tsih diao-k'e, do-le he-min-hwa, tsing ze ts'u-li, c'ôh ze lu-dih zông, peh Ge hæh.

> 48 內中有一個人隨即趒去，馱來海綿花，浸在醋裏，戳在蘆荻上，畀渠喝。

·49 Gyi-yü kông, “Feh yüong; ngô-he ts'ia mông Yi-li-ô we le kyiu Ge feh?”

> 49 其餘講，“弗用；我許且望以利亞會來救渠弗？”

·50 Yia-su do sing-hyiang tse ao-ky'i-le, ky'i ziu dön-gao.

> 50 耶穌大聲響再{詨}起來，氣就斷爻。

·51 Sing-din-li-keh mön-tsiang jong zông tao 'ô lih-k'e, di dong, ngæn-zih lih-k'e:

> 51 聖殿裏個幔帳從上到下裂開，地動，巖石裂開：

·52 veng-mo kwah-k'e; hyü-to kw'eng-kæn sing-nying-keh s-siu yi nang-ky'i;

> 52 墳墓䂸開；許多睏{簡}聖人個屍首又{儜}起；

·53 jong veng-li tseo-c'ih, Yia-su weh-cün-le ts-'eo tseo-tsing sing-zing-li yin-c'ih peh hyü-to nying mông.

> 53 從墳裏走出，耶穌活轉來之後走進聖城裏現出畀許多人望。

·54 Pah-tsong teh ge jü-de kwön Yia-su cü-ts, mông-djôh di dong teh keh-sih bih-yiang z-kön, ting p'ô-gyü, kông, “Keh lao-zih z Zông-ti-keh N-ts.”

> 54 百總搭渠聚隊管耶穌主子，望着地動搭箇些別樣事幹，頂怕懼，講，“箇老實是上帝個兒子。”

·55 Yiu hyü-to nyü-nying yün-yün mông-kæn, ziu-z jong Kô-li-li keng Yia-su voh-z Ge cü-ts.

> 55 有許多女人遠遠望{簡}，就是從加利利跟耶穌服事渠主子。

·56 Nen-cong yiu Meh-da-læh-keh Mô-li-ô, Ngô-kôh teh Iah-si-keh nyiang Mô-li-ô, wæ-yiu Si-pi-t'a n-ts-keh nyiang.

> 56 內中有抹大拉個馬利亞，雅各搭約西個娘馬利亞，還有西庇太兒子個娘。

·57 ÆN-KENG, yiu ih-ke ze-cü tseo-le, z Ô-li-mô-t'a nying, ming-z Iah-seh, ah z tso Yia-su meng-du:

> 57 晏根，有一個財主走來，是亞利馬太人，名字約瑟，也是做耶穌門徒：

·58 ge le kyin Pi-læh-to:  gyiu Yia-su-keh s-siu: Pi-læh-to ziu feng-fu peh ge.

> 58 渠來見彼拉多：求耶穌個屍首：彼拉多就吩咐畀渠。

·59 Iah-seh do s-siu, yüong kyih-zing si-mô-pu pao ge,

> 59 約瑟馱屍首，用潔淨細麻布包渠，

·60 fông ze ge-z ngæn-zih zôh-c'ih-le-keh ziu-veng: yi fæn ih-kw'e do zih-deo ze veng meng-k'eo, ziu k'e.

> 60 放在渠自巖石鑿出來個壽墳：又反一塊大石頭在墳門口，就去。

·61 Yiu Meh-da-læh-keh Mô-li-ô, teh keh bih-ke Mô-li-ô, dziao veng zo-kæn.

> 61 有抹大拉個馬利亞，搭箇別個馬利亞，朝墳坐{簡}。

·62 DI-NYI nyih ziu-z yü-bi-nyih-keh di-nyi nyih, tsi-s-tsiang teh Fæh-li-se nying tu jü-de le kyin Pi-læh-to, kông,

> 62 第二日就是預備日個第二日，祭司長搭法利賽人都聚隊來見彼拉多，講，

·63 “Da-nying, ngô-he kyi-teh keh p'in-nying-keh weh z-'eo, kông, ‘Ku sæn-nyih Ngô we weh-cün-le.’

> 63 “大人，我許記得箇騙人個活時候，講，‘過三日我會活轉來。’

·64 Su-i ts'ing ng feng-fu kwön-siu lao-k'ao Ge-keh veng tao di-sæn nyih, sang-teh Ge-keh meng-du yia-li le t'eo Ge s-siu, ziu teh pah-sing kông, ‘Ge jong s-nying cong-yiang weh-cün-le-gao:’ keh 'eo-deo-keh hong-p'in pi zin-deo kang-kô li-'e.”

> 64 所以請爾吩咐管守牢靠渠個墳到第三日，省得渠個門徒夜裏來偷渠屍首，就搭百姓講，‘渠從死人中央活轉來爻：’箇後頭個哄騙比前頭更加厲害。”

·65 Pi-læh-to teh ge kông, “Ng-he yiu ih-de ping: 'eo ng-he vu-nyi-ts k'e kwön-siu.”

> 65 彼拉多搭渠講，“爾許有一隊兵：{候}爾許武藝子去管守。”

·66 Ge-he ziu k'e, fong-diao fong-lao veng-mo-keh zih-deo, peh keh-de ping kwön-siu.

> 66 渠許就去，封條封牢墳墓個石頭，畀箇隊兵管守。


## Mt. 28.

> Mt. 28.

**_1 T'in-s teh nyü-nying kông, Kyi-toh weh-cün-le. 9 Ge-z yin-c'ih peh nyü-nying. 11 Tsi-s-tsiang yiu dong-din peh ping, feng-fu ge-he kông, Ge meng-du le t'eo Ge-keh s-siu. 16 Cü yin-c'ih peh meng-du mông, 19 feng-fu meng-du tao kôh-tao-c'ü kao-hyüing 'ang si-li._**

> **_1 天使搭女人講，基督活轉來。9 渠自現出畀女人。11 祭司長有銅鈿畀兵，吩咐渠許講，渠門徒來偷渠個屍首。16 主現出畀門徒望，19 吩咐門徒到各到處教訓行洗禮。_**

·1 ÖN-SIH-NYIH ku-gao, ts'ih-nyih-keh deo-nyih t'in kw'a liang z-'eo, Meh-da-læh-keh Mô-li-ô teh keh bih-ke Mô-li-ô le mông veng-mo.

> 1 安息日過爻，七日個頭日天快亮時候，抹大拉個馬利亞搭箇別個馬利亞來望墳墓。

·2 Hweh-zin di dong-teh-mang; ing-yü Cü-keh t'in-s jong t'in kông-lôh, fæn-ku veng-meng-k'eo-keh zih-deo, ziu zo ze zih-deo zông.

> 2 忽然地動得猛；因爲主個天使從天降落，反過墳門口個石頭，就坐在石頭上。

·3 Ge-keh min-mao ziang sin-din, i-zông kyih-bah ziang shih:

> 3 渠個面貌像閃電，衣裳潔白像雪：

·4 kwön-siu-keh ping yü p'ô t'in-s gæh-gæh-teo, ke-pin ziang s-nying.

> 4 管守個兵爲怕天使搿搿抖，改變像死人。

·5 T'in-s teh nyü-nying kông, “Ng-he feh yüong p'ô: ngô hyiao-teh ng-he le zing ting zih-z-kô-keh Yia-su.

> 5 天使搭女人講，“爾許弗用怕：我曉得爾許來尋釘十字架個耶穌。

·6 Ge feh ze-i; z weh-cün-le, ziang Ge su kông. Hao le, mông Cü tsông-keh su-ze.

> 6 渠弗在{倚}；是活轉來，像渠所講。好來，望主葬個所在。

·7 Yi hao kw'a-ting k'e, teh Ge meng-du kông, Ge z jong s-nying cong-yiang weh-cün-le; ping-ts'ia pi ng-he sin tao Kô-li-li k'e: ze-kæn we mông-djôh Ge: ngô z t'ong-ts ng-he.”

> 7 又好快{丁}去，搭渠門徒講，渠是從死人中央活轉來；幷且比爾許先到加利利去：在{簡}會望着渠：我是通知爾許。”

·8 Ge-he ting kw'a tseo-c'ih veng-mo, yi p'ô yi ting hwön-hyi; ziu diao-k'e t'ong-ts Ge-keh meng-du.

> 8 渠許頂快走出墳墓，又怕又頂歡喜；就趒去通知渠個門徒。

·9 K'e t'ong-ts meng-du z-'eo, Yia-su p'ong-djôh ge-he, kông, “Ts'ing-ön.” Ge-he tseo-le gæh-lao Ge kyiah, pa Ge.

> 9 去通知門徒時候，耶穌碰着渠許，講，“請安。”渠許走來搿牢渠腳，拜渠。

·10 Yia-su ziu teh ge kông, “Feh yüong pô: k'e t'ong-pao Ngô-keh hyüong-di tao Kô-li-li k'e, ze-kæn we mông-djôh Ngô.”

> 10 耶穌就搭渠講，“弗用怕：去通報我個兄弟到加利利去，在{簡}會望着我。”

·11 Ge-he k'e z-'eo, keh de ping li-min yiu kyi-ke tseo-tsing zing-li, peh keh ih-ts'ih z-kön t'ong-ts tsi-s-tsiang.

> 11 渠許去時候，箇隊兵裏面有幾個走進城裏，畀箇一切事幹通知祭司長。

·12 Tsi-s-tsiang teh tsiang-lao jü-de jü-zih, siang-liang-ku ziu do hyü-to nying-ts peh ping, kông,

> 12 祭司長搭長老聚隊聚集，商量過就馱許多銀子畀兵，講，

·13 Ng-he hao kông, ‘Ge meng-du yia-li tseo-le, ngô-he tang k'eh-c'ong z-'eo, peh Ge s-siu t'eo-k'e.’

> 13 爾許好講，‘渠門徒夜裏走來，我許打瞌銃時候，畀渠屍首偷去。’

·14 Tsong-toh ziah-z hyiao-teh ngô-he ziu we k'e ky'ün ge, pao ng-he vu-z.”

> 14 總督若是曉得我許就會去勸渠，保爾許無事。”

·15 Ge-he do nying-ts, tsiao ge feng-fu tso: keh shih-wa tao jü-kying Yiu-t'a nying wæ ze-teh djün.

> 15 渠許馱銀子，照渠吩咐做：箇說話到如今猶太人還在{搭}傳。

·16 Zih-ih-ke meng-du ziu tseo tao Kô-li-li, tao Yia-su su kông-ku-keh sæn.

> 16 十一個門徒就走到加利利，到耶穌所講過個山。

·17 Mông-djôh Yia-su, ziu pa Ge: dæn-z yiu-sih nyi-'oh.

> 17 望着耶穌，就拜渠：但是有些疑惑。

·18 Yia-su tseo-le teh ge kông, “T'in-zông di-zông su yiu-keh gyün-ping yi-kying kao-de Ngô.

> 18 耶穌走來搭渠講，“天上地上所有個權柄已經交代我。

·19 Su-i ng-he hao k'e tsiao væn-koh pah-sing tso meng-du, yüong Vu-ts'ing, N-ts, teh Sing-ling-keh ming-deo 'ang si-li peh ge-he:

> 19 所以爾許好去招萬國百姓做門徒，用父親，兒子，搭聖靈個名頭行洗禮畀渠許：

·20 væn-pah Ngô su feng-fu ng-he kao ge-he pao-siu, ping-ts'ia Ngô nyih-nyih teh ng-he jü-de dzih tao z-si meh-nyih.” Ô-meng.

> 20 凡百我所吩咐爾許教渠許保守，幷且我日日搭爾許聚隊直到時世末日。”亞門。



------
[^5-37]: 應爲 ôh-li。
[^14-10]: 應爲 Iah-'ön-keh。
[^20-2]: 應爲 bu-dao-yün。
[^25-23]: 應爲 kw'a-lôh-keh。




