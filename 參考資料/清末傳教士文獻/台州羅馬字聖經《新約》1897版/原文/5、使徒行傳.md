
# S-DU 'ANG-DJÜN.


## Sd. 1.

**_1 Kyi-toh yü iao Ge meng-du mông Ge sing-t'in, jü-zih ge ze Kæn-læn sæn-zông, feng-fu ge ze Yia-lu-sæh-lang teng-de Sing-Ling kông-lôh, ing-hyü m kyi-nyih we peh Sing-Ling kông-lôh; ziu Sing-Ling z-'eo we teh-djôh neng-kön tso te-tsing tao di-ts-gyih. 9 Sing-t'in ts-'eo liang-ke t'in-s t'ong-ts meng-du, Yia-su iao tse-le. 12 Meng-du cün-tao Yia-lu-sæh-lang, jü-de tao-kao, ziu kæn Mô-di-ô de Yiu-da tso s-du._**

·1 DI-O-FI-LO, ngô sia zin-deo keh-peng shü, kông Yia-su ky'i-deo ih-ts'ih su tso su kao-hyüing,

·2 dzih tao Ge k'ao Sing-Ling feng-fu kæn-shün-keh s-du ts-'eo sing-zông t'in keh nyih.

·3 Ge ziu næn yi-'eo yüong hyü-to k'ôh-zih-keh bing-kyü hyin-c'ih Ge z weh-cün-le, s-zih nyih li-min yin-c'ih peh s-du, teh ge-he kông Zông-ti koh z-kön:

·4 teh s-du jü-zih z-'eo, coh-fu ge-he, “Feh iao li-k'e Yia-lu-sæh-lang, teng-tao Vu-ts'ing su ing-hyü, ziu-z ng-he zin-deo t'ing-djôh Ngô kông-keh:

·5 ing-yü Iah-'ön z yüong shü 'ang si-li; tsih-z ng-he m kyi-nyih 'eo we ziu Sing-Ling-keh si-li.”

·6 Ge-he jü-zih, ziu meng Ge kông, “Cü, yin-ze z-'eo Ng iao wæn-we koh-kô peh Yi-seh-lih nying feh?”

·7 Yia-su teh ge-he kông, “Nyih-ts teh z-'eo z Vu-ts'ing yüong Z-kyi gyün-ping cü-ding, feh-z peh ng-he hyiao-teh.

·8 Tsih-z Sing-Ling ling-djôh ng-he, ng-he ziu we teh-djôh neng-kön: ping-ts'ia ze Yia-lu-sæh-lang, t'ong Yiu-t'a, Sæh-mô-li-ô, dzih tao di-keh zing-deo, we peh Ngô tso te-tsing.”

·9 Keh shih-wa kông wön, ge-he wæ ze-teh mông, Yia-su ziu sing-zông; yiu yüing tsih-djôh Ge peh ge-he mông-feh-djôh.

·10 Yia-su sing-zông z-'eo, ge-he dziao t'in ts'ing-ting ze-teh mông, yiu liang-ke nying tsiah bah i-zông gyi ze ge-he pin;

·11 kông, “Ng-he Kô-li-li nying, tsa-sang dziao t'in gyi-teh mông? Keh-yü Yia-su bih-ke[^1-11] ng-he zông-t'in, tsiao ng-he mông-djôh Ge zông t'in, tsiang-le ah we z-t'ih le.”

·12 Meng-du ziu jong Kæn-læn sæn cün tao Yia-lu-sæh-lang, keh sæn teh Yia-lu-sæh-lang lin-gying, tsang ön-sih-nyih su tseo-keh lu-dzing.

·13 Kyi-zin tao-gao, ziu tseo-zông ge-he su djü-keh leo zông; yiu Pi-teh, Ngô-kôh, Iah-'ön, Ön-teh-lih; wæ-yiu Fi-lih teh To-mô, Pô-to-lo-ma teh Mô-t'a, Ô-leh-fi-keh n-ts Ngô-kôh, teh Si-meng ts'ing-hwu Ze-lo-ti; wæ-yiu Ngô-kôh-keh hyüong-di Yiu-da.

·14 Ge-he teh kyi-ke nyü-nying, wæ-yiu Yia-su-keh nyiang Mô-li-ô teh Yia-su hyüong-di, dong-sing-'eh-i feh hyih tao-kao.

·15 KEH z-'eo jü-zih-keh meng-du mao ih-pah nyin nying: Pi-teh gyi ze tông-cong, kông,

·16 “Cong-yü hyüong-di, Sing-Ling t'ôh Da-bih k'eo-li yü-sin kông, (ta-ling k'ô Yia-su cü-ts-keh Yiu-da,) keh shü ing-ke ing-nyin,

·17 Ge sön ngô-he ts-nen, jü-de tsih-tsông keh tsih-veng.

·18 (Ge yüong fi-nyi-ts-ze ma din; ge tih-lôh di, du lih-k'e, du-dziang tu liu-c'ih.

·19 T'ong djü ze Yia-lu-sæh-lang-keh nying tu hyiao-teh; su-i peh keh-ky'iu din t'u-ming kông Ô-kah-da-mô, ziu z Hyüih-din i-s.)

·20 S-p'in yiu sia-lôh, ‘Ge-keh oh ing-ke pin k'ong-di, m-nying djü:’ [S.69.25.] wæ-yiu kông ‘Ge-keh tsih-veng, bih-nying hao tsih-ziu.’ [S.109.8.]

·21 Su-i Cü Yia-su ze ngô-he cong-yiang le-k'e z-'eo,

·22 jong Iah-'ön 'ang si-li ky'i, dzih tao Ge bih-k'e ngô-he sing-zông t'in keh nyih, keh-sih teh ngô-he dziang jü-de-keh nying, tsong iao ih-ke teh ngô-he jü-de tso Ge tse-weh-keh te-tsing.”

·23 Ge-he ziu kyü-zông liang-ke nying, ih-ke z Iah-seh ts'ing-hwu Pô-sæh-pô, yi ts'ing-hwu Yiu-z-tu, ih-ke z Mô-di-ô.

·24 Ge-he ziu tao-kao, kông, “Cü, væn-pah nying-keh sing ng tu hyiao-teh, keh liang-ke nying, Ng nô-ih-ke kæn-shün, gyiu Ng sih-lih ge,

·25 hao tsih-ziu keh bæn-z teh s-du-keh tsih-veng, ing-yü Yiu-da væn-ze sih-gao keh tsih-veng, tao z-keh di-fông k'e.”

·26 Ge-he ziu côh-kyiu; côh-djôh Mô-di-ô; ziu teh zih-ih-ke s-du sön-tsing ze-nen.


## Sd. 2.

**_1 S-du bi Sing-Ling c'ong-mön kông bih-c'ü t'u-wa, yiu-sih c'ü-siao ge, yiu-sih ts'ing-tsæn ge. 14 Pi-teh teh ge bin-ming, kông s-du z k'ao Sing-Ling-keh neng-kön kông bih-c'ü t'u-wa, yi kông Yia-su z weh-cün-le, sing t'in, s-lôh Sing-Ling, z Mi-se-ô, z Zông-ti su sih-lih, yüong zing-tsih teh gyi-z tso bing-kyü, yi tsiao Zông-ti ding-kyü-keh ts-i ting ze zih-z-kô: 37 'ang si-li peh hyü-to siang-sing-keh nying. 41 Ge-he yüong zing-e-keh sing jü-de siang-t'ong: s-du tso hyü-to zing-tsih, Zông-ti me-nyih kô-ts'eo Ge-keh kao-we._**

·1 NG-SHING-TSIH yi-kying tao, meng-du tu dong-sing-'eh-i jü-de ze-teh.

·2 Hweh-zin yiu jong t'in le-keh sing-hyiang, ziang do fong c'ü-ku, c'ong-mön ge-he su zo-keh oh.

·3 Ge-he ziu mông-djôh k'eo-zih ziang ho-kwông, ts'ô-kô-ts'ô feng-k'e, ding ze kôh-nying-keh deo-zông.

·4 Ge-he tu bi Sing-Ling c'ong-mön, kông bih-c'ü t'u-wa, tsiao Sing-Ling su s-peh ge-he k'eo-ze.

·5 Keh z-'eo yiu gyin-sing Yiu-t'a nying tæn-kôh ze Yia-lu-sæh-lang, jong t'in-'ô kôh-koh le.

·6 Yü keh sing-hyiang cong-nying ziu wu-le; ing-yü t'ing-djôh meng-du tsiao ge-he kôh-c'ü t'u-wa ze-teh kông, ziu kying-nga.

·7 Tu kying-hôh hyi-gyi, jü-de kông, “Keh-sih ze-teh kông-keh ky'i feh-z tu z Kô-li-li nying?

·8 yin-ze ngô-he kôh-nying t'ing z-keh peng-di shih-wa, z tsa-sang?

·9 Ziu-z P'ô-di-ô, Mi-t'a, Yi-læn-keh nying, djü ze Mi-su-po-da-mi, Yiu-t'a, Kô-p'ô-to-kô, Peng-tu, Ô-si-ô,

·10 Feh-lü-kô, Bông-fi-li-ô, Yi-gyih, Ku-li-na lin-gying-keh Lü-pi-ô di-ka, wæ-yiu jong Lo-mô le-keh, yiu-sih z Yiu-t'a nying, yiu-sih z zih Yiu-t'a kao-keh,

·11 Kah-li-ti teh Ô-læh-pah nying, tu t'ing ge-he tsiao ngô-he-keh kôh-c'ü t'u-wa kông Zông-ti-keh da neng.”

·12 Cong-nying tu hyi-gyi, nyi-'oh-peh-kyüih, jü-de kông, “Keh z zah-m i-s?”

·13 Yiu-sih c'ü-siao kông, “Ge-he z sing-tsiu ky'üoh-cü.”

·14 Pi-teh teh zih-ih-ke s-du gyi-ky'i, ao-hyiang teh ge-he kông, “Yiu-t'a nying, teh væn-pah tæn-kôh ze Yia-lu-sæh-lang-keh nying, keh z-kön ng-he iao hyiao-teh, iao ts-si t'ing ngô shih-wa.

·15 Ng-he ts'e keh-sih nying z tsiu ky'üoh-cü; feh-z tsiu-cü; ing-yü z-'eo tsih-yiu z ts'u.

·16 Keh ziu-z sin-ts Iah-z su kông;

·17 ‘Zông-ti z-t'ih kông, Lôh-kyiah nyih-ts, Ngô we s-lôh Ngô-keh Ling peh væn-ming: ng-he-keh n-nô, ziu we kông sin-ts shih-wa, ng-he-keh 'eo-sang we mông-djôh gyi-z, ng-he-keh lao-nying-kô we tso mong:

·18 Ngô we s-lôh Ngô-keh Ling peh Ngô-keh nu-boh, Ngô-keh ô-deo, keh z-'eo ge-he ziu we kông sin-ts shih-wa.

·19 Ngô yi we hyin-c'ih dziao-deo ze t'in, gyi-z ze di; hyüih, teh ho, teh in.

·20 Cü-keh yü-nyin kwông-ming-keh nyih-ts vong le ts-zin, nyih-deo we pin heh-ön, nyüih-liang we pin hyüih-'ong.

·21 Væn-pah gyiu Cü ming-deo cü-ts we teh-djôh kyiu.’ [Iz.2.28-32.]

·22 “Yi-seh-lih nying, yüong t'ing keh shih-wa: Nô-sæh-læh-keh Yia-su, Zông-ti ze ng-he min-zin ming-ming su sih-lih, yüong zing-tsih, dziao-deo teh gyi-z tso bing-kyü, ziu-z Zông-ti ze ng-he cong-yiang t'ôh Ge su tso, ng-he z-kyi ah hyiao-teh;

·23 Ge tsiao Zông-ti su ding-kyü su yü-sin hyiao-teh-keh ts-i, kao-fu ng-he, ng-he yüong vu-fæh cü-ts-keh siu ting-s;

·24 Zông-ti ka-gao Ge s-keh k'u-ts'u, peh Ge weh-cün-le; ing-yü s feh neng dziang vôh-lao Ge.

·25 Da-bih ts-tin Ge, kông, ‘Ngô mông-djôh Cü dziang ze Ngô min-zin; Ge ze Ngô jing-siu-pin, peh Ngô fe yiao-dong:

·26 su-i Ngô sing hwön-hyi, Ngô k'eo-zih tsæn-mi; ping-ts'ia Ngô nyüoh-sing ze veng-mo wæ-yiu sô-mông:

·27 ing-yü Ng fe peh Ngô-keh ling-weng lôh ze ing-s, ah fe peh Ng sing-zin Cü-ts læn-wu.

·28 Weh-ming-keh lu Ng yi-kying ts-tin Ngô; ah we peh Ngô ze Ng-keh min-zin yiu mön-coh-keh kao-hying.’ [S.16.8-11.]

·29 “Cong-yü hyüong-di, nyiang ngô teh ng-he fông-tæn kông tsu-tsong Da-bih z-kön, ge s-'eo tsông-hao, ge-keh veng-mo tao jü-kying wæ ze ngô-he-keh di-fông.

·30 Ge kyi-zin tso sin-ts-nying, yi hyiao-teh Zông-ti teh ge væh-tsiu-ku, kông 'eo-le jong ge-keh 'eo-de iao kyü-zông Kyi-toh hao zo ge zo-yü;

·31 ge yü-sin hyiao-teh, ziu kông-tao Kyi-toh tse-weh z-kön, kông Ge-keh ling-weng feh lôh ze ing-s-li, Ge-keh nyüoh-sing ah feh læn-wu.

·32 Keh-yü Yia-su, Zông-ti yi-kying peh Ge weh-cün-le, ngô-he tu z Ge-keh te-tsing.

·33 Su-i Yia-su yi-kying kyü-zông ze Zông-ti-keh jing-siu-pin, ping-ts'ia jong Vu-ts'ing siu-li tsih-ziu su ing-hyü-keh Sing-Ling, ziu peh ng-he su mông-djôh su t'ing-djôh-keh s-lôh-le.

·34 Da-bih vong zông t'in; dæn-z ge kông, ‘CÜ teh ngô-keh Cü kông, Hao zo ze Ngô jing-siu-pin,

·35 teng-tao Ngô peh Ng dziu-dih tso Ng-keh dæh-kyiah-teng.’ [S.110.1.]

·36 Su-i, t'ong Yi-seh-lih nying hao k'ôh-zih hyiao-teh, ng-he su ting-s ze zih-z-kô-zông keh-yü Yia-su, Zông-ti z sih-lih Ge tso Cü tso Kyi-toh.”

·37 Ge-he ih t'ing-djôh, c'ôh-sing næn-ku, ziu meng Pi-teh teh gyi-yü s-du, kông, “Cong-yü hyüong-di, ngô-he ing-ke tsa tso-fæh?”

·38 Pi-teh teh ge-he kông, “Ng-he kôh-nying yüong hwe-ke, vong Yia-su Kyi-toh-keh ming-deo ziu sô-ze-keh si-li; ziu we s Sing-Ling peh ng-he.

·39 Ing-yü keh ing-hyü z ing-hyü ng-he, lin ng-he-keh n-nô, teh væn-pah yün-c'ü-keh nying, ziu-z Cü ngô-he-keh Zông-ti su dziao-le-keh.”

·40 Pi-teh yi yüong hyü-to shih-wa tso te-tsing ky'ün ge-he, kông, “Ng-he z-kyi yüong teh-djôh kyiu, t'eh-c'ih keh zia-ôh-keh si-de.”

·41 Hwön-hyi t'ing ge shih-wa cü-ts tu ziu si-li: keh nyih kô-ts'eo-keh su-moh mao sæn-ts'in nying.

·42 Ge-he kyin-ku pao-siu s-du-keh kao-hyüing, dziang jü-de siang-t'ong, p'ah ping tao-kao.

·43 Cong-nying tu p'ô-gyü; s-du tso hyü-to zing-tsih teh gyi-z.

·44 Siang-sing cü-ts tu jü-de, yiang-yiang meh-z tu siang-t'ong;

·45 ma-gao sæn-nyih teh ho-veh, tsiao kôh-nying-keh yüong-dziang feng peh ge-he.

·46 Me-nyih dong-sing-'eh-i ze sing-din, yi ze u-li p'ah ping, kao-hying tsing-sing ky'üoh,

·47 tsæn-mi Zông-ti, cong pah-sing hwön-hyi ge-he. Cü peh teh-kyiu-keh nying nyih-nyih kô-ts'eo ze kao-we.


## Sd. 3.

**_1 Yü ih-ke pa-kyiah i jün-yü, hyü-to nying le mông ge, su-i Pi-teh djün dao-li peh ge, 12 Pi-teh kông, pa-kyiah feh-z k'ao ge teh Iah-'ön-keh neng-kön jün-yü, z k'ao-djôh Yia-su ming-deo: 13 tsah-væh ge yü ge ting Yia-su ze zih-z-kô. 17 Ge-he yü feh ming-bah ting Ge s, ziu ing-nyin Zông-ti su ding-kyü-keh ts-i teh sing-shü: 19 ky'ün ge-he hwe-ke siang-sing teh-kyiu._**

·1 SING z ts'u, tao-kao z-'eo, Pi-teh teh Iah-'ön jü-de zông sing-din,

·2 Yiu ih-ke nying sang-c'ih ziu pa-kyiah, nyih-nyih bi nying kông-le, fông ze sing-din meng-k'eo, (Keh meng ao Mi-meng,) iao gyiu tseo-tsing sing-din-keh nying sô-s.

·3 Ge mông-djôh Pi-teh teh Iah-'ön iao tseo-tsing sing-din, ziu gyiu ge-he sô-s.

·4 Pi-teh teh Iah-'ön ts'ing-ting mông ge, kông, “Ng  mông ngô-he.”

·5 Keh nying ziu mông ge-he, siang yiu zah-m hao teh-djôh.

·6 Pi-teh kông, “Kying-ts, nying-ts, ngô m-yiu; tsih-z ngô su yiu ziu peh ng: k'ao-djôh Nô-sæh-leh Nying Yia-su Kyi-toh-keh ming-deo ng hao nang-ky'i tseo.”

·7 Ziu ky'in ge jing-tsih siu, bæh ge nang-ky'i; ge-keh kyiah teh kyiah-tsang lih-k'eh ngang-tsang.

·8 Ge t'iao-ky'i gyi-gyi, tseo-tseo; teh ge-he jü-de tseo-tsing sing-din, tseo-tseo, t'iao-t'iao, tsæn-mi Zông-ti.

·9 Cong pah-sing mông-djôh ge ze-teh tseo ze-teh tsæn-mi Zông-ti:

·10 yi hyiao-teh ge z su-zông zo ze sing-din Mi-meng-k'eo t'ao-væn cü-ts; ziu ting kying-hyin, hyi-gyi ge su p'ong-djôh z-kön.

·11 Keh i-hao-keh pa-kyiah bæh-lao Pi-teh teh Iah-'ön, cong pah-sing ting hyi-gyi, diao-le tao Su-lo-meng-keh lông-oh mông ge-he.

·12 Pi-teh mông-djôh, ziu teh pah-sing kông, “Ng-he Yi-seh-lih nying, tsa-sang hyi-gyi keh z-kön? tsa-sang ts'ing-ting mông ngô-he, ziang ngô-he yüong z-keh neng-kön z-keh gyin-sing peh keh nying we tseo?

·13 Z Ô-pah-læh-hön, Yi-sæh, Ngô-kôh-keh Zông-ti, ngô-he tsu-tsong-keh Zông-ti, Ge yüong-wa Z-keh Nu-boh Yia-su, ziu-z ng-he su ka-zông, Pi-læh-to ding-kyü iao fông Ge z-'eo ng-he tông-min su in-ky'i.

·14 Ng-he in-ky'i keh-yü sing-zin tsing-dzih Cü-ts, fæn-cün gyiu sih-fông ih-ke hyüong-siu peh ng-he;

·15 sæh-gao weh-ming-keh keng-nyün; Zông-ti peh Ge jong s-nying cong-yiang weh-cün-le: yin-ze ngô-he z Ge-keh kyin-tsing.

·16 Z Ge-keh ming-deo ing-yü ngô-he siang-sing Ge ming-deo, peh ng-he su mông-djôh su hyiao-teh-keh nying gyin-ky'i-le: ziu-z jong Ge le-keh siang-sing-keh sing peh keh nying ze ng-he cong-nying min-zin jün-yü.

·17 “Yin-ze, hyüong-di, ngô hyiao-teh ng-he tso keh z-kön z yü feh ming-bah, ng-he-keh kwön-fu ah z-t'ih:

·18 tsih-z Zông-ti t'ôh Ge cong sin-ts-nying k'eo-li yü-sin kông, Kyi-toh iao ziu næn, Ge ko-zin ing-nyin.

·19 Su-i ng-he yüong hwe-ke ky'i-zia kyü-tsing, hao peh ng-he-keh ze du-gao, jong Cü su le ön-yü-keh nyih-ts hao tao;

·20 ping-ts'ia hao ts'a yü-sin su djün peh ng-he-keh Yia-su Kyi-toh le.

·21 Ge pih iao ze t'in-zông, teng-tao wæn-we væn-veh z-'eo, ziu-z Zông-ti jong zao t'in-di yi-le t'ôh Ge cong sing-zin sin-ts-nying k'eo-li su kông.

·22 Mo-si teh ngô-he tsu-tsong kông, ‘Cü ng-he-keh Zông-ti 'eo-le jong ng-he hyüong-di cong-yiang we kyü-zông ziang ngô ih-ke Sin-ts-nying peh ng-he; Ge yiang-yiang teh ng-he su kông, tu iao t'ing Ge.

·23 Væn-pah feh k'eng t'ing keh Sin-ts-nying cü-ts, pih iao jong pah-sing cong-yiang djü-mih ge.’ [Sm.18.15,19.]

·24 Wæ-yiu jong Sæh-meo-z ih-dzih lôh-le, væn-pah su kông-keh sin-ts-nying tu yü-sin ts-tin keh nyih-ts.

·25 “Ng-he z sin-ts-nying-keh 'eo-de, tsih-ziu Zông-ti teh ngô-he tsu-tsong su sih-lih-keh iah; ziu-z teh Ô-pah-læh-hön su kông, ‘T'in-'ô zoh-veng tu ze-ü ng-keh 'eo-de we teh-djôh foh-ky'i.’ [Ts.22.18.]

·26 Yin-ze Zông-ti yi-kying kyü-zông Z-keh Nu-boh Yia-su, sin ts'a Ge le s foh-ky'i peh ng-he, ziu-z peh ng-he kôh-nying tön-gao z-keh ze-ôh.”


## Sd. 4.

**_1 Yiu-t'a nying-keh kwön-fu ky'i-'eng Pi-teh yü ge djün dao-li, 4 shü-tsih mao ng-ts'in nying siang-sing, ge k'ô Pi-teh teh Iah-'ön kwæn ze pæn-vông. 5 Sing-p'ön z-'eo, Pi-teh fông-tæn kông, pa-kyiah z k'ao Yia-su ming-deo i jün-yü, yi kông, Yia-su ts-nga m-yiu Kyiu-Cü, 13 ge kying-ka Pi-teh teh Iah-'ön, feh iao yüong Yia-su ming-deo djün dao-li, 23 yü-ts kao-we tao-kao. 31 Zông-ti peh ge-he su jü-zih-keh di-fông yiao-dong tso bing-kyü, Ge t'ing ge-keh tao-kao: s Sing-Ling peh ge, peh ge jü-de siang-e, jü-de siang-pông, hao kyin-ku kao-we._**

·1 Ge-he teh pah-sing kông z-'eo, tsi-s, teh kwön sing-din cü-ts, teh Sæh-t'u-ke nying tseo-le;

·2 yü keh liang-ke s-du kao-hyüing pah-sing, k'ao-djôh Yia-su s-ku-tse-weh, sing-li ting næn-ku.

·3 Ziu dong-siu k'ô ge-he, kwæn ze pæn-vông teng-tao t'in-nyiang; ing-yü z-'eo yi-kying æn-gao.

·4 Dæn-z t'ing dao-li cü-ts yiu hyü-to siang-sing; su-moh mao ng-ts'in.

·5 DI-NYI nyih ge-he kwön-fu, tsiang-lao, doh-shü-nying,

·6 wæ-yiu da tsi-s Ô-nô, teh Ke-ô-fæh, Iah-'ön, Ô-lih-sæn-da, teh da tsi-s-keh zoh-cong, tu jü-zih ze Yia-lu-sæh-lang:

·7 peh keh liang-ke s-du gyi ze tông-cong, bön-meng ge-he, kông, “Ng-he k'ao zah-m gyün-ping, zah-m ming-deo, tso keh z-kön?”

·8 Pi-teh bi Sing-Ling c'ong-mön, teh ge-he kông, “Ng-he pah-sing-keh kwön teh Yi-seh-lih tsiang-lao,

·9 kying-nying ziah yü ngô-he hyiang bing-nying su tso-keh hao-z bön-meng ngô-he tsa-sang peh ge jün-yü;

·10 ng-he cong-nying teh Yi-seh-lih pah-sing tu ing-ke hyiao-teh, z k'ao-djôh Nô-sæh-leh Nying Yia-su Kyi-toh-keh ming-deo, ng-he su ting ze zih-z-kô-zông, Zông-ti peh Ge weh-cün-le, z k'ao-djôh Ge keh nying neng-keo jün-yü gyi ze ng-he min-zin.

·11 Ge ziu-z ng-he ky'i-oh lao-s su tön-gao-keh zih-deo, yi-kying tso oh kôh-deo deo ih-kw'e zih-deo.

·12 Kyiu-sing feh ze-ü bih-nying: ing-yü t'ong-t'in-'ô nying-keh cong-yiang m-yiu bih-ke ming-deo s-lôh-le, peh ngô-he hao k'ao-djôh ge teh-djôh kyiu.”

·13 Ge-he mông-djôh Pi-teh teh Iah-'ön fông-tæn kông, hyiao-teh ge z m 'ôh-veng-keh ts'u-nying, ziu hyi-gyi; yi nying-teh ge-he z keng Yia-su-keh.

·14 Dæn-z mông-djôh i-hao-keh nying jü-de gyi-teh, ziu m-kao hao pôh ge.

·15 Ziu feng-fu ge-he tseo-c'ih da-dông, jü-de siang-liang, kông,

·16 “Keh liang-ke nying ngô-he tsa bæn-fæh? Ge-he yiu ming-sing-keh gyi-z tso-ku, djü ze Yia-lu-sæh-lang-keh nying tu hyiao-teh; ngô-he ah feh neng kông m-yiu.

·17 Dæn-z sang-teh keh z-kön kah-nga yiang-k'e pah-sing cong-yiang, ngô-he hao djong-djong p'eng ge, feh hyü ge yüong keh ming-deo tse kao-hyüing nying.”

·18 Ziu ao ge-he le, kying-ka ge-he hyiao yüong Yia-su-keh ming-deo kông dao-li kao-hyüing.

·19 Pi-teh teh Iah-'ön ziu we-teh ge-he, kông, “T'ing ng-he ku-yü t'ing Zông-ti, ng-he ts'eng ze Zông-ti min-zin z feh-z?

·20 Ing-yü ngô-he su mông-djôh su t'ing-djôh, feh-teh-feh kông.”

·21 Cong pah-sing yü keh tso-ku z-kön tu kyü yüong-wa peh Zông-ti, su-i kwön-fu wa-sön-feh-c'ih tsa-sang hao væh ge; ziu tse p'eng ge, fông ge.

·22 Yüong gyi-z i-hao cü-ts, yiu s-zih to shü.

·23 Keh liang-ke s-du fông-c'ih ts-'eo, ziu tseo-tao kao-yiu su-ze, peh tsi-s-tsiang teh tsiang-lao su kông shih-wa tu t'ong-ts ge-he.

·24 Ge-he t'ing-djôh ziu dong-sing-'eh-i do sing-ing hyiang Zông-ti kông, “Cü, Ng z Zông-ti, zao t'in, di, he, teh ge li-min-keh væn-veh:

·25 Ng t'ôh Ng nu-boh Da-bih-keh k'eo-li kông, ‘Bih-koh zao yün-ku tsang-nao? pah-sing zao yün-ku bah-lôh wa-sön?

·26 Si-zông kyüing-wông tu nang-ky'i, cü-'eo moh-pah jü-zih, iao ti-dih Cü teh Ge-keh Kyi-toh.’ [S.2.1,2.]

·27 Ing-yü Hyi-leh teh Peng-tiu Pi-læh-to, bih-koh-nying teh Yi-seh-lih pah-sing, ko-zin jü-zih iao ti-dih Ng su fu-yiu sing-zin-keh Nu-boh Yia-su;

·28 hao tso-zing Ng-keh siu Ng-keh ts-i yü-sin su ding-kyü z-kön.

·29 Yin-ze gyiu Ng, Cü, mông p'eng ngô-he cü-ts shih-wa; s-peh Ng-keh nu-boh fông-tæn djün Ng-keh dao-li;

·30 long-c'ih Ng-keh siu i bing, t'ôh Ng sing-zin-keh Nu-boh Yia-su-keh ming-deo tso-c'ih zing-tsih teh gyi-z.”

·31 Tao-kao-ku, ge-he jü-zih-keh di-fông dong-ky'i-le; cong-nying bi Sing-Ling c'ong-mön, fông-tæn kông Zông-ti-keh dao-li.

·32 CONG siang-sing-keh nying tu dong-sing-'eh-i; m-yiu ih-ke peh z-kyi su yiu sön z-ke; ge-he yiang-yiang meh-z tu siang-t'ong.

·33 S-du yüong do neng-kön te-tsing Cü Yia-su tse weh-cün-le: yiu do eng-yü ling-djôh cong-nying.

·34 Ge-he cong-yiang m-yiu ih-ke ky'üih-siao-dziang-tön cü-ts: ing-yü væn-pah yiu din-di oh-yü cü-ts tu ma-gao, do-le su ma-keh kô-din,

·35 fông ze s-du kyiah-zin; ziu tsiao kôh-nying-keh yüong-dziang feng peh ge.

·36 Yiu ih-ke Li-vi nying, c'ih ze Kyü-pi-lu, ming-z Iah-si, s-du ts'ing-hwu ge Pô-nô-pô, (fæn-c'ih-le ziu-z ‘ky'ün-hwa cü-ts’ keh i-s;)

·37 ge yiu din ma-gao, kô-din do-le, fông ze s-du kyiah-zin.


## Sd. 5.

**_1 Ô-nô-nyi-ô teh Sæh-fi-læh iao hong-p'in Pi-teh, Pi-teh tsah-væh ge, ge ziu tih-tao di s-gao, 12 gyi-yü s-du tso hyü-to zing-tsih, 14 kô-ts'eo siang-sing: 17 s-du tse kwæn ze kæn-lao, 19 dæn-z t'in-s ta ge c'ih, feng-fu ge ming-ming djün-dao peh cong-nying: 21 ze sing-din kao-hyüing, 29 ze kong-we kông dao-li, ge-he ziu wa-sön sæh ge, 34 yü Kô-mô-lih ky'ün ge ziu feh sæh Pi-teh teh Iah-'ön, 40 tsih-s bi tang, ziu hwön-hyi, me-nyih djün-dao._**

·1 Yiu ih-ke nying ming-z Ô-nô-nyi-ô, teh ge ts'i-ts Sæh-fi-læh, ma-gao sæn-nyih;

·2 kô-din s-'ô liu kyi-feng, ts'i-ts z dong-sing-keh; do kyi-feng fông ze s-du kyiah-zin.

·3 Pi-teh kông, “Ô-nô-nyi-ô, Sæh-dæn tsa-sang ying-yiu ng-keh sing, peh ng hong-p'in Sing-Ling, s-'ô liu-lôh din-kô?

·4 Din ze-teh, ky'i feh-z ng-keh din? yi-kying ma-gao, ky'i feh-z ng tso cü? Ng sing-li tsa-sang zeng keh nyin-deo? Ng, feh-z hong-p'in nying, z hong-p'in Zông-ti.”

·5 Ô-nô-nyi-ô t'ing-djôh keh shih-wa, ziu tih-tao, ky'i dön-gao: t'ing-djôh cü-ts tu ting p'ô-gyü.

·6 Kyi-ke 'eo-sang ziu ky'i-le, ping-lin ge, kông-c'ih nga-min ön-tsông.

·7 Ku mao ke-pön z-zing, ge ts'i-ts ah tsing-le; wæ feh hyiao-teh keh z-kön.

·8 Pi-teh ziu teh ge kông, “Keh din ng-he z ma tah-liao kô-din feh? t'ong-ts ngô.” Ge kông, “Z-keh; z keh kô-din.”

·9 Pi-teh teh ge kông, “Ng-he tsa-sang dong-sing-'eh-i siang s-s Cü-keh Ling? Ön-tsông ng dziang-fu cü-ts-keh kyiah yi-kying tao meng-k'eo, ah iao kông ng c'ih.”

·10 Keh nyü-nying lih-k'eh tih-tao ge-keh kyiah-zin, ky'i ziu dön-gao: keh-sih 'eo-sang tsing-le, mông-djôh ge yi-kying s-gao, ziu kông ge c'ih, ön-tsông ze ge dziang-fu pin.

·11 'Eh kao-we teh væn-pah t'ing-djôh cü-ts tu ting p'ô-gyü.

·12 S-du ze pah-sing cong-yiang tso hyü-to zing-tsih teh gyi-z. Siang-sing cü-ts tu ih-sing jü-zih ze Su-lo-meng-keh lông-oh.

·13 Gyi-yü m-nying yiu tæn tso-de; dæn-z pah-sing tu tseng-djong ge-he.

·14 Siang-sing kyü-voh Cü-keh kah-nga to-ky'i-le; nön-nyü yiu hyü-to;

·15 ge-he zing-ts kông-c'ih bing-nying tao ka-zông, fông ge ze c'ing-teng teh p'u-pæn, sô-mông Pi-teh tseo-ku, ge-keh ing 'oh-tsia we ing-djôh kyi-ke.

·16 Deo-ky'ün zing-li yiu hyü-to nying tseo-tao Yia-lu-sæh-lang, peh bing-nying teh bi we-u kyü mo-næn cü-ts ta le; tu i hao.

·17 DA tsi-s teh ge tso-de cü-ts (ziu-z Sæh-t'u-ke-keh tông), ting ky'i-'eng ky'i-le,

·18 dong-siu k'ô s-du, kwæn ge ze kæn-lao.

·19 Dæn-z Cü-keh t'in-s yia-li le k'e kæn-lao-keh meng, ta ge c'ih, kông,

·20 “Ng-he k'e, gyi ze sing-din, keh weh-ming-keh dao-li tu t'ong-ts pah-sing.”

·21 Ge-he t'ing-djôh ziu ky'i-tsao tseo-tsing sing-din, kao-hyüing. Da tsi-s teh ge tso-de cü-ts tseo-le, ziu jü-zih kong-we teh Yi-seh-lih nying cong tsiang-lao, ts'a nying tao kæn-lao ta ge-he le.

·22 Ts'a-yüoh tseo-tao, ze kæn-lao-li zing ge feh djôh; ziu cün-le, we-pao kông,

·23 “Kæn-lao, ngô-he mông-djôh lao-k'ao kwæn-so, kwön-siu cü-ts gyi ze meng-k'eo: meng k'e-gao, li-min ih-ke nying tu zing-feh-djôh.”

·24 Da tsi-s, kwön sing-din cü-ts, teh cong tsi-s-tsiang, t'ing-djôh keh shih-wa, ziu nyi-'oh, keh z-kön feh-ts tsiang-le we tsa-sang.

·25 Yiu ih-ke nying le t'ong-ts ge-he, kông, “Ng-he kwæn ze kæn-lao-keh nying gyi ze sing-din, kao-hyüing pah-sing.”

·26 Kwön sing-din teh ts'a-yüoh ziu k'e ta s-du le; feh-z ngang tso, sang-teh pah-sing yüong zih-deo p'ang ge s.

·27 Ta-tao, peh ge-he gyi ze kong-we min-zin; da tsi-s ziu meng ge-he, kông,

·28 “Ngô-he ky'i feh-z nyin-kying ng-he feh-k'o yüong keh ming-deo kao-hyüing? ng-he fæn-cün peh ng-he-keh kao 'ang-pin Yia-lu-sæh-lang, iao peh keh Nying-keh hyüih kyü tao ngô-he sing-zông.”

·29 Pi-teh teh cong s-du we-teh, kông, “I-jing Zông-ti hao-jü i-jing nying z ing-ke.

·30 Ngô-he tsu-tsong-keh Zông-ti yi-kying peh Yia-su weh-cün-le, ziu-z ng-he kwa ze jü-zông su sæh-gao.

·31 Zông-ti kyü Ge zông ze Z-keh jing-siu-pin tso Kyüing-wông tso Kyiu-cü, hao s-peh Yi-seh-lih nying hwe-ke teh-djôh sô-ze-keh eng-tin.

·32 Ngô-he yü keh z-kön tso kyin-tsing, Zông-ti su s-peh i-jing Ge cü-ts-keh Sing-Ling ah yü keh z-kön tso kyin-tsing.”

·33 Ge-he t'ing-djôh ziu c'ôh-sing næn-ku, siang-liang iao sæh ge-he.

·34 Dæn-z yiu ih-ke Fæh-li-se nying, ming-z Kô-mô-lih, z kao leh-fæh-keh sin-sang, cong pah-sing su tseng-djong, ziu ze kong-we cong-yiang gyi-ky'i, feng-fu ts'a-yüoh ao s-du dzæn-z tseo-c'ih nga-min;

·35 teh cong-nying kông, “Yi-seh-lih nying, ng-he iao liu-sing wa-sön tsa bæn ge-he.

·36 Ing-yü yi-zin c'ih ih-ke Tiu-da, z-kyi la-t'in; keng ge-keh mao s-pah nying: ge z-kyi bi sæh-gao; keng ge cü-ts tu sæn-gao, se-ba wön.

·37 Keh nying ts-'eo, zao nying-ting-ts'ah z-'eo, yi c'ih ih-ke Kô-li-li-keh Yiu-da, yiao-'oh hyü-to pah-sing keng ge: keh nying ah mih-gao, keng ge cü-ts tu sæn-gao.

·38 Yin-ze ngô ky'ün ng-he hyiao kwön ge-he, bing ge: ing-yü ge-he su wa-sön, su tso, ziah-z c'ih-ü nying, pih-ding se-ba;

·39 ziah-z c'ih-ü Zông-ti, ng-he feh neng peh ge se-ba; sang-teh ng-he tso Zông-ti-keh te-deo.”

·40 Cong-nying i ge: ziu ao s-du tsing-le, tang ge, feng-fu ge feh-k'o yüong Yia-su-keh ming-deo kao-hyüing, ziu fông ge.

·41 S-du li-k'e kong-we; ziu hwön-hyi, ing-yü Zông-ti sön ge-he k'o-i yü Yia-su ming-deo ziu tao-me.

·42 Me-nyih ze sing-din teh u-li feh hyih-k'eo kao-hyüing, djün Yia-su z Kyi-toh.


## Sd. 6.

**_1 S-du iao tsiao-ku gyüong-nying, yi iao tsiao-ku ge-keh ling-weng, 3 ziu sih-lih ts'ih-ke bæn-z-nying. 5 Ge-he cong-yiang Z-di-fæn z ting siang-sing, bi Sing-Ling c'ong-mön: 12 ge su pôh-tao-keh nying k'ô ge, 13 hông-kao ge hyü-pông sing-din teh leh-fæh._**

·1 KEH z-'eo meng-du to-ky'i-le, yiu kông Hyi-læh shih-wa-keh Yiu-t'a kao-yiu ma-ün Hyi-pah-le kao-yiu, ing-yü feng me-nyih-keh k'eo-liang, vong feng-djôh peh ge-he kwa-vu.

·2 Zih-nyi s-du ziu ao-le cong meng-du, kông, “Ngô-he feh djün Zông-ti-keh dao-li, kwön ky'üoh-yüong, z feh ing-ke,

·3 Su-i, hyüong-di, ng-he z-kyi cong-yiang kæn ts'ih-ke yiu hao ming-sing-keh nying, bi Sing-Ling c'ong-mön, yi ting ts'ong-ming, ngô-he hao sih-lih ge kwön keh z-kön:

·4 ngô-he z-kyi hao tsih kwön tao-kao teh djün dao-li.”

·5 Keh shih-wa cong-nying tu hwön-hyi: ziu kæn Z-di-fæn, z ting siang-sing, bi Sing-Ling c'ong-mön-keh nying, teh Fi-lih, Pah-lo-ko-lo, Nyi-kô-nô, Di-meng, Pô-mi-nô, wæ-yiu zih Yiu-t'a kao Ön-di-ah nying Nyi-ko-læh;

·6 ziu peh ge-he gyi ze s-du min-zin. S-du tao-kao ku siu en-en ge-he.

·7 Zông-ti-keh dao-li yüih-fæh 'ang-k'e; meng-du-keh su-moh ze Yia-lu-sæh-lang kah-nga kô-ts'eo; tsi-s ah yiu hyü-to i-jing keh dao-li.

·8 Z-DI-FÆN siang-sing teh neng-kön tu mön-coh, ze pah-sing cong-yiang tso do zing-tsih teh gyi-z.

·9 Yiu kyi-ke Li-pah-di-nô jü-we-dông-keh nying, wæ-yiu kyi-ke Ku-li-na, Ô-lih-sæn-da, Kyi-li-kô, Ô-si-ô nying, tu ky'i-le, teh Z-di-fæn bin-leng.

·10 Z-di-fæn kông shih-wa ting ts'ong-ming bi Sing-Ling kön-dong, ge-he ti-dih ge feh ku.

·11 Ge-he ziu ma nying nyih-zao, kông, “Ngô-he t'ing-djôh ge kông hyü-pông Mo-si teh Zông-ti shih-wa.”

·12 T'iao-dong pah-sing teh tsiang-lao doh-shü-nying; ziu k'ô ge, ta ge tao kong-we,

·13 peh vu-kao cü-ts gyi-ky'i kông, “Keh nying dziang-z hyü-pông keh sing-zin di-fông teh leh-fæh.

·14 Ngô-he t'ing-djôh ge ts'ing-k'eo kông, ‘Keh Nô-sæh-leh-keh Yia-su tsiang-le iao ts'ah-gao keh di-fông, ke-pin Mo-si su djün peh ngô-he-keh leh-li.’”

·15 Zo ze kong-we-keh nying tu ts'ing-ting mông ge, mông-djôh ge yüong-mao ziang t'in-s-keh yüong-mao.


## Sd. 7.

**_1 Z-di-fæn we-teh kao ge cü-ts, 2 bin-ming Mo-si wæ-vong sang, tsiang-bong vong tso, sing-din vong zao, Ô-pah-læh-hön pa Zông-ti, Zông-ti kæn-shün ge, 37 Mo-si te-tsing Yia-su: 44 ih-ts'ih nga-min-keh li-tsih z tsiao Zông-ti su feng-fu-keh yiang-sih, dzæn-z sih-lih: 51 tsah-væh ge-he yü ge yü-be Zông-ti, sæh Cü Yia-su, keh tsing-dzih Cü-ts, sin-ts-nying yü-sin su kông we tao si-zông le. 54 Ge-he ziu yüong zih-deo p'ang ge s, ge ling-weng t'ôh-fu Yia-su, gyiu Zông-ti sô-min ge._**

·1 Da tsi-s ziu meng ge, “Keh z-kön ko-zin z keh yiang-ts feh?”

·2 Z-di-fæn ziu kông: “Cong-yü shoh-pah hyüong-di, ts'ing t'ing. Ngô-he tsu-tsong Ô-pah-læh-hön vong djü ze Ha-læn, wæ ze Mi-su-po-da-mi z-'eo, keh-yü yüong-wa-keh Zông-ti yin-c'ih,

·3 teh ge kông, ‘Ng yüong tseo-c'ih peng-koh, li-k'e ts'ing-zoh, tao Ngô tsiang-le su ts-ying ng-keh di-fông.’ [Ts.12.1.]

·4 Ge ziu li-k'e Kô-leh-ti k'e djü ze Ha-læn: teng-tao ge pang s-'eo, Zông-ti jong kæn-min ts'in ge tao ng-he yin-ze su djü-keh di-fông.

·5 Ze keh su-ze 'ao-vu sæn-nyih s-peh ge, lin gyi-kyiah su-ze tu m-yiu; dæn-z ing-hyü we s keh di-fông peh ge-z teh ge 'eo-de tso sæn-nyih; keh z-'eo ge wæ m-yiu n-nô.

·6 Zông-ti kông, ‘Ge-keh 'eo-de we c'ih-meng ze nga-koh, ze-kæn tso nu-boh mo-næn ge-he, s-pah nyin.’

·7 Zông-ti yi kông, ‘Ge-he tso nu-boh-keh koh Ngô pih-ding sing-p'ön; 'eo-deo ge-he we tseo-c'ih, ze-i voh-z Ngô.’ [Ts.15.13,14;C.3.12.]

·8 Zông-ti yi teh ge lih tsiu-keh-li-keh iah; Ô-pah-læh-hön sang Yi-sæh, tao di-pæh nyih peh ge 'ang tsiu-keh-li; Yi-sæh sang Ngô-kôh; Ngô-kôh sang ngô-he zih-nyi tsu-tsong.

·9 “Tsu-tsong tu-gyi Iah-seh, ma ge tao Yi-gyih k'e: dæn-z Zông-ti teh ge jü-de,

·10 Kyiu ge c'ih yiang-yiang tse-næn, s-peh ge ze Yi-gyih wông Fæh-lao-keh min-zin yiu eng-yü teh ts'ong-ming; Fæh-lao ziu fong ge kwön Yi-gyih koh, teh wông-kyüong-li ih-ts'ih z-kön.

·11 Yi-gyih teh Kô-nön tao-c'ü yiu hông-nyin teh do tse-næn; ngô-he tsu-tsong m-yiu liang-zih.

·12 Ngô-kôh t'ing-djôh Yi-gyih yiu koh, ziu sin ts'a ngô-he tsu-tsong k'e.

·13 Di-nyi t'ao k'e, Iah-seh peh ge hyüong-di nying-teh, Iah-seh-keh zoh-veng peh Fæh-lao hyiao-teh.

·14 Iah-seh ziu ao ge-he k'e tsih ge pang Ngô-kôh teh ge jün-kô ts'ih-zih ng nying le.

·15 Ngô-kôh ziu tseo-lôh tao Yi-gyih; ge-z teh ngô-he tsu-tsong tu s-gao:

·16 bön-gyiu tao Jü-kyin, tsông ze Ô-pah-læh-hön yüong nying-ts jong Jü-kyin-keh Ha-meh ts-seng su ma-keh veng-di.

·17 “Ing-hyü-keh nyih-ts kw'a tao, ziu-z Zông-ti teh Ô-pah-læh-hön væh-tsiu-ku, pah-sing ze Yi-gyih hying-wông to-ky'i-le,

·18 dzih tao feh kyi-nyin Iah-seh-keh sing wông-ti c'ih-le. [C.1.8.]

·19 Ge yüong kyü-kyi meo-'e ngô-he zoh-veng, mo-næn ngô-he tsu-tsong; ao ge-he peh siao-nying tön-gao, feh hyü ge weh.

·20 “Keh z-'eo Mo-si sang-c'ih, yüong-mao ting hao; ze ah-pang u-li yiang-weh sæn-ke nyüih.

·21 'Eo-deo tön-gao, Fæh-lao-keh nô ziu siu-liu, yiang ge tông z-keh n-ts.

·22 Yi-gyih nying-keh 'ôh-veng Mo-si tu 'ôh-ku; kông shih-wa, tso z-kön, yiu neng-kön.

·23 “Tao s-zih shü, sing-siang iao k'e mông z-keh hyüong-di Yi-seh-lih nying.

·24 Mông-djôh ih-ke nying ziu we-ky'üoh, ziu pông-zu ge; de ziu næn cü-ts pao-dziu, tang-s Yi-gyih nying.

·25 Ge ts'eng hyüong-di pih-ding we ts'eng-tao Zông-ti z yüong ge-keh siu le kyiu ge-he: tsih-z ge-he ts'eng-feh-tao.

·26 Di-nyi nyih p'ong-djôh ge-he siang-tang, Mo-si tseo-le, ky'ün ge-he 'o-moh, kông, ‘Ng-he z hyüong-di; tsa-sang jü-de siang-'e?’

·27 We-ky'üoh bih-ke cü-ts ziu gyü-jih Mo-si, kông, ‘Kæh-nying lih ng tso kwön sing-p'ön ngô-he?

·28 Ng siang sæh ngô, ziang zôh-nying sæh keh Yi-gyih nying feh?’ [C.2.14.]

·29 Mo-si t'ing keh shih-wa ziu dao-k'e, c'ih-meng ze Mi-din; ze-kæn sang liang-ke n-ts.

·30 “Yi ku s-zih nyin, ze Si-na sæn hông-yia, yiu Cü-keh T'in-s ze ts'-bang jü ho-yin cong-yiang yin-c'ih peh ge.

·31 Mo-si mông-djôh ziu hyi-gyi keh hyin-ling; tseo-tsing ting mông-mông, ziu yiu Cü-keh sing-ing teh ge kông,

·32 ‘Ngô z ng tsu-tsong-keh Zông-ti, ziu-z Ô-pah-læh-hön-keh Zông-ti, Yi-sæh-keh Zông-ti, Ngô-kôh-keh Zông-ti.’ [C.3.6.] Mo-si fæh-teo, feh kön mông.

·33 Cü yi teh ge kông, ‘T'eh ng kyiah-keh 'a; ing-yü ng su gyi-keh su-ze z sing-zin-keh di.

·34 Ngô pah-sing ze Yi-gyih ziu næn, Ngô mông-djôh-ku; ge-keh t'æn-ky'i Ngô t'ing-djôh-ku; Ngô kông-lôh kyiu ge c'ih. Yin-ze le, Ngô iao ts'a ng tao Yi-gyih k'e.’ [C.3.5,7,8,10.]

·35 “Keh Mo-si, ge-he su hyiao-ge kông, ‘Kæh-nying lih ng tso kwön sing-p'ön ngô-he?’ Zông-ti t'ôh ze ts'-bang jü su yin-c'ih-keh T'in-s ts'a ge tso kwön, tso c'ü-joh cü-ts.

·36 Ge ta ge-he c'ih, tso zing-tsih teh gyi-z ze Yi-gyih, ze 'Ong-he, ze hông-yia, s-zih nyin.

·37 Z keh Mo-si teh Yi-seh-lih nying kông, ‘Cü ng-he-keh Zông-ti jong ng-he hyüong-di cong-yiang we kyü-zông ziang ngô ih-ke Sin-ts-nying peh ng-he: ng-he ing-ke t'ing Ge.’ [Sm.18.15.]

·38 Ziu-z keh Mo-si jong-zin ze hông-yia kong-we le-k'e ze T'in-s teh tsu-tsong cong-yiang, T'in-s ze Si-na sæn teh ge kông; ge ah teh-djôh keh weh-ming-keh tsiao-shü djün-ziu peh ngô-he.

·39 Ngô-he tsu-tsong feh k'eng i-jing ge, fæn-cün gyü-jih ge, sing-li siang cün-tao Yi-gyih,

·40 teh Ô-leng kông, ‘Ng zao zing-ziang peh ngô-he, hao tseo ze ngô-he zin-deo: ing-yü ta ngô-he c'ih Yi-gyih-keh Mo-si, ge feh-ts ze 'ah-yi.’ [C.32.1.]

·41 Keh z-'eo ge-he tso siao-ngeo, tsi keh ngeo-ziang, yü z-kyi siu su tso-keh meh-z kw'a-weh.

·42 Zông-ti ziu le-cün, 'eo ge-he voh-z t'in-zông hyü-to sing-siu; ziang sin-ts-nying shü-li yiu sia-lôh, ‘Yi-seh-lih-keh zoh-veng, ng ze hông-yia s-zih nyin ky'i feh-z yüong sæh-sang foh-li teh li-veh le tsi Ngô?

·43 Ng kông-le Mo-lôh-keh tsiang-bong, teh ng-he zing Lin-fæn keh-leh sing, ziu-z ng-he su tso-keh ziang iao pa ge: yü-ts Ngô we ts'in ng-he tao Pô-pi-leng nga-min.’ [Ô.5.25-27.]

·44 “Ze hông-yia ngô-he tsu-tsong yiu keh te-tsing-keh tsiang-bong, ziang Zông-ti feng-fu Mo-si, kông, hao tsiao mông-djôh-keh yiang-ts tso.

·45 Keh tsiang-bong ngô-he tsu-tsong teh Iah-shü-ô tsih-djôh, teh-djôh bih-koh-nying-keh di-fông z-'eo ta-tsing: keh-sih bih-koh-nying Zông-ti ze ngô-he tsu-tsong min-zin kön-c'ih, dzih tao Da-bih z-'eo.

·46 Da-bih ze Zông-ti min-zin teh-djôh eng-c'ong, siang zing ih-ke djü-c'ü peh Ngô-kôh-keh Zông-ti.

·47 Dæn-z Su-lo-meng yü Ge ky'i-zao sing-din.

·48 Keh-yü ting kao-keh Cü feh djü ze nying siu su zao-keh din; ziang sin-ts-nying su kông,

·49 ‘Cü kông, T'in z Ngô zo-yü, di z Ngô kyiah-teng: ng-he ky'i-zao zah-m din peh Ngô? nô su-ze hao ön-teng Ngô?

·50 Væn-veh ky'i feh-z Ngô siu su zao?’ [Y.66.1,2.]

·51 “Ng-he ngang-deo-kying, sing teh ng-tô m tsiu-keh-li, ng-he dziang-z be-nyih Sing-Ling; ng-he z teh ng-he tsu-tsong ih-yiang-keh.

·52 Nô ih-ke sin-ts-nying ng-he tsu-tsong vong pih-næn ge? Yü-sin ts-tin tsing-dzih Cü-ts iao le-keh sin-ts-nying z bi ge-he tsông-s; yin-ze ng-he peh keh tsing-dzih Cü-ts ma-gao, sæh Ge.

·53 Ng-he teh-djôh t'in-s djün-ziu-keh leh-fæh, wæ feh pao-siu ge.”

·54 Ge-he t'ing-djôh keh shih-wa, sing-li c'ôh-ky'i-le, ts'ih-ts' 'eng ge.

·55 Z-di-fæn bi Sing-Ling c'ong-mön, ngæn ts'ing-ting hyiang t'in, mông-djôh Zông-ti-keh yüong-wa, teh Yia-su gyi ze Zông-ti-keh jing-siu-pin,

·56 ziu kông, “Ngô mông-djôh t'in k'e, Nying-keh N-ts gyi ze Zông-ti-keh jing-siu-pin.”

·57 Cong-nying do sing-hyiang ao-ky'i-le, ng-tô meng-lao, ih-zi üong-zông;

·58 kön ge c'ih zing-nga, yüong zih-deo p'ang ge: tso kyin-tsing cü-ts i-zông t'eh-gao fông ze ih-ke 'eo-sang-keh kyiah-zin, ming-z Sao-lo.

·59 Ge-he yüong zih-deo p'ang ge; Z-di-fæn ze-teh gyiu, kông, “Cü Yia-su, tsih-ziu ngô ling-weng.”

·60 Ziu gyü-lôh, ao-hyiang kông, “Cü, hyiao peh keh ze kyü tao ge-he ming-'ô.” Kông-ku ziu kw'eng-k'e.


## Sd. 8.

**_1 Yü ze Yia-lu-sæh-lang yiu pih-næn, dao-li djün tao Sæh-mô-li-ô, 5 Fi-lih kông dao-li, tso gyi-z, 'ang si-li peh hyü-to nying, ih-ke zia-jih-keh Si-meng z ying-yiu pah-sing ah ze-nen. 14 Pi-teh teh Iah-'ön le kyin-ku kao-yiu: ge-he tao-kao siu en-en ge, ge ziu teh-djôh Sing-Ling; 18 Si-meng siang ma keh gyün-ping, 20 Pi-teh tsah-væh ge-keh kô-i teh t'ön-sing, ky'ün ge hwe-ke, Pi-teh teh Iah-'ön ziu cün tao Yia-lu-sæh-lang, ih-lu djün-dao. 26 T'in-s ts'a Fi-lih tao hông-yia kao-hyüing, 'ang si-li peh ih-ke t'a-kæn._**

·1 Z-di-fæn s-gao, Sao-lo z hwön-hyi. Keh z-'eo yiu do pih-næn z-kön tsao-djôh Yia-lu-sæh-lang-keh kao-we: djü s-du ts-nga, cong meng-du tu sæn-k'e Yiu-t'a teh Sæh-mô-li-ô kôh-c'ü di-fông.

·2 Yiu gyin-sing-keh nying ping-lin Z-di-fæn, væn-tsing k'oh ge.

·3 Sao-lo bao-nyiah kao-we, tseo-tsing veng-veng nying-kô, k'ô ge nön-nyü kwæn-lôh kæn-lao.

·4 Keh-sih sæn-k'e cü-ts tseo-le-tseo-k'e djün foh-ing.

·5 Fi-lih tseo-lôh tao Sæh-mô-li-ô zing-li, djün Kyi-toh peh ge-he.

·6 Cong-nying t'ing-djôh Fi-lih kông, mông-djôh ge su tso-keh gyi-z, ziu dong-sing-'eh-i liu-sing t'ing ge shih-wa.

·7 Yiu hyü-to bi we-u kyü vu-keh nying, kyü ao-ky'i-le tseo-c'ih: wæ-yiu hyü-to fong-t'æn, pa-kyiah i-hao.

·8 Keh zing-li nying ting hwön-hyi.

·9 Yiu ih-ke nying ming-z Si-meng, su-zông ze keh zing-li yüong zia-jih, peh Sæh-mô-li-ô pah-sing tu hyi-gyi, z kông z do:

·10 cong-nying do-siao tu liu-sing ge, kông, “Keh nying z Zông-ti-keh do neng-kön.”

·11 ing-yü ge yüong zia-jih peh pah-sing hyi-gyi yi-kying dziang-kyiu, su-i tu liu-sing ge.

·12 Dæn-z yi-kying siang-sing Fi-lih djün Zông-ti koh foh-ing teh Yia-su Kyi-toh-keh ming-deo, nön-nyü tu ziu si-li.

·13 Si-meng z-kyi ah siang-sing; ziu si-li ts-'eo dziang-z teh Fi-lih jü-de; mông-djôh su tso-keh gyi-z teh do zing-tsih, ziu ting hyi-gyi.

·14 Ze Yia-lu-sæh-lang-keh s-du t'ing-djôh Sæh-mô-li-ô yi-kying tsih-ziu Zông-ti-keh dao-li, ziu ts'a Pi-teh teh Iah-'ön tao ge-he su-ze k'e.

·15 Kyi-zin tseo-tao, ziu t'i ge-he tao-kao, iao ge teh-djôh Sing-Ling:

·16 (ing-yü Sing-Ling wæ vong ling-djôh ge-he; ge-he tæn-tsih vong Cü Yia-su-keh ming-deo ziu si-li.)

·17 Keh liang-ke s-du ziu yüong siu en-en ge-he, ge-he ziu teh-djôh Sing-Ling.

·18 Si-meng mông-djôh s-du siu en-en kæh-nying ziu yiu Sing-Ling s-peh ge, do nying-ts peh ge-he, kông,

·19 “Keh gyün-ping peh ngô, peh ngô siu su en cü-ts ah we teh-djôh Sing-Ling.”

·20 Pi-teh teh ge kông, “Ng-keh nying-ts teh ng jü-de mih-vông, ing-yü ng siang yüong dong-din ma Zông-ti-keh eng-s.

·21 Ng ze keh z-kön, ih-ting m-veng: ing-yü ze Zông-ti min-zin ng-keh sing feh tön-tsing.

·22 Su-i yüong hwe-ke ng-keh ze-ôh, gyiu-gyiu Zông-ti, 'oh-tsia ng sing-li-keh ôh-nyin hao sô-min.

·23 Ngô mông ng wæ-z mön-sing ôh-doh, bi ze dzin-ziao.”

·24 Si-meng ziu we-teh, kông, “Ng-he t'i ngô gyiu-gyiu Cü, min-teh ng-he su kông-keh iao ling-djôh ngô.”

·25 Keh liang s-du kyi-zin tso te-tsing kông Cü-keh dao-li, ziu cün Yia-lu-sæh-lang, ih-lu djün foh-ing ze Sæh-mô-li-ô hyü-to hyiang-ts'eng.

·26 CÜ-KEH t'in-s teh Fi-lih kông, “Nang-ky'i, hyiang nön-pin k'e, tseo-tao jong Yia-lu-sæh-lang tao Kô-sæh k'e-keh lu: ziu-z hông-yia.”

·27 Ge ziu ky'i-sing: yiu ih-ke Yi-di-ô-pah nying, z Yi-di-ô-pah nyü-wông Kön-da-kyi, yiu gyün-ping-keh t'a-kæn, kwön-li ge ts'ông-k'u; ge zông Yia-lu-sæh-lang li-pa;

·28 cün-le zo ze ts'ô, doh sin-ts Yi-se-ô-keh shü.

·29 Sing-Ling teh Fi-lih kông, “Ng yüong zông-k'e, tseo-gying ge ts'ô.”

·30 Fi-lih diao-zông, t'ing ge doh sin-ts Yi-se-ô-keh shü, ziu kông, “Ng su doh-keh, ming-bah feh?”

·31 Ge kông, “M-nying ts-ying ngô, tsa neng-keo ming-bah?” Ziu ts'ing Fi-lih zông ts'ô, jü-de zo.

·32 Ge su doh-keh shü ziu-z kông, “Ge ziang ih-tsih yiang bi nying ky'in-k'e sæh-gao; yi ziang ih-tsih siao-yiang ze tsin ge mao cü-ts-keh min-zin feh hyiang, Ge feh k'e-k'eo.

·33 Ge ti-vi z-'eo vong teh-djôh kong-nyi-keh p'ön-tön: kæh-nying neng-keo kông Ge-keh si-de? ing-yü Ge-keh sing-ming ze si-zông mih-gao.” [Y.53.7,8.]

·34 T'a-kæn teh Fi-lih kông, “Ts'ing-meng ng, sin-ts-nying kông keh shih-wa z ts-tin kæh-nying? wæ-z ge-z, wæ-z bih-nying?”

·35 Fi-lih k'e-k'eo, jong keh shü ky'i-deo, djün Yia-su peh ge.

·36 Ge-he ze lu-zông tseo-tao yiu shü-keh su-ze: t'a-kæn ziu kông, “Ze-i yiu shü; ngô ziu si-li yiu zah-m tsu-kah feh?”

·37 Fi-lih kông, “Ng ziah-z ih-sing siang-sing, ziu k'o-i.” T'a-kæn we-teh kông, “Ngô siang-sing Yia-su Kyi-toh z Zông-ti-keh N-ts.”

·38 Ge ziu feng-fu ts'ô ding-lao: Fi-lih teh t'a-kæn jü-de lôh-shü; Fi-lih 'ang si-li peh ge.

·39 Jong shü zông-le, Cü-keh Sing-Ling ziu ta Fi-lih k'e; t'a-kæn hwön-hyi tseo z-keh lu, vong tse mông-djôh Fi-lih.

·40 Dæn-z Fi-lih tao Ô-so-tu: ziu kying-ku kôh zing-li djün foh-ing, dzih tao Ke-sæh-li-ô.


## Sd. 9.

**_1 Sao-lo tao Da-mô-seh k'e z-'eo, 4 mông-djôh do liang-kwông tih-tao di, 10 bi kæn-shün tso s-du, 18 Ô-nô-nyi-ô 'ang si-li peh ge. 20 Ge fông-tæn djün Kyi-toh. 23 Yiu-t'a nying ma-voh iao sæh ge: 29 kông Hyi-læh shih-wa Yiu-t'a nying ah wa-sön sæh ge, dæn-z ge tu bi-ku. 31 Kao-we yiu ön-tæn, Pi-teh i-hao Yi-nyi-ngô fong-t'æn bing, 36 peh Da-pi-da weh-cün-le._**

·1 SAO-LO ky'i-hong-hong p'eng Cü-keh meng-du iao sæh ge-he, tseo-tao da tsi-s su-ze,

·2 ts'ing ge sia sing peh ge ta tao Da-mô-seh kôh jü-we-dông, peh Sao-lo p'ong-djôh jong keh Dao-lu nying, jü-bin nön-nyü, tu hao kw'eng-lao ka tao Yia-lu-sæh-lang le.

·3 Kw'a tseo-tao Da-mô-seh, hweh-zin jong t'in yiu liang-kwông deo-ky'ün tsiao-djôh ge:

·4 ge ziu tih-tao di, t'ing-djôh yiu sing-ing teh ge kông, “Sao-lo, Sao-lo, ng tsa-sang pih-næn Ngô?”

·5 Ge kông, “Cü, Ng z kæh-nying?” Cü kông, “Ngô z Yia-su ziu-z ng su pih-næn-keh: ng kyiah t'ih-djôh ts' z næn.”

·6 Ge kying-hôh gæh-gæh-teo kông, “Cü, Ng iao ngô tsa tso fæh?” Cü teh ge kông, “Nang-ky'i, tsing zing; ng ing-ke tsa tso we t'ong-ts ng.”

·7 Jü-de tseo cü-ts t'ing-djôh keh sing-ing, vong mông-djôh nying; tsih we ô-k'eo vu-nyin gyi-teh.

·8 Sao-lo jong di nang-ky'i; ngæn ts'ang-k'e, feh neng mông; ge-he ziu ky'in ge siu, ta ge tsing Da-mô-seh.

·9 Yiu sæn nyih mông-feh-djôh, yi feh ying-zih.

·10 Da-mô-seh yiu ih-ke meng-du, ming-z Ô-nô-nyi-ô; Cü ze hyin-ling teh ge kông, “Ô-nô-nyi-ô.” Ge kông, “Cü, ngô ze-i.”

·11 Cü teh ge kông, “Nang-ky'i, tao Dzih-ka k'e; ze Yiu-da u-li t'ao-sing ih-ke Da-su nying, ming-z Sao-lo: ing-yü ge yin-ze tao-kao;

·12 ge yi-kying mông-djôh ih-ke nying ming-z Ô-nô-nyi-ô tseo-tsing, siu en-en ge, peh ge mông-djôh.”

·13 Ô-nô-nyi-ô ziu we-teh kông, “Cü, ngô yi-kying t'ing-djôh hyü-to nying kông, keh nying yiu to-siao næn-c'ü de Ng Yia-lu-sæh-lang-keh sing-du:

·14 yin-ze ge tao-i le yiu tsi-s-tsiang-keh gyün-ping hao kw'eng-pông væn-pah tao-kao Ng ming-deo cü-ts.”

·15 Cü teh ge kông, “Ng k'e: ge z Ngô kæn-shün-keh ky'i-ming, hao yiang-k'e Ngô-keh ming-deo ze bih-koh-nying, teh kyüing-wông, teh Yi-seh-lih pah-sing-keh min-zin.

·16 Ngô we peh ge hyiao-teh ge yü Ngô ming-deo iao ziu to-siao k'u-næn.”

·17 Ô-nô-nyi-ô ziu k'e, tseo-tsing oh-li; siu en-en ge kông, “Hyüong-di Sao-lo, ng le z-'eo, ze lu-zông su yin-c'ih peh ng-keh Cü Yia-su, ts'a ngô le peh ng we mông, yi bi Sing-Ling c'ong-mön.”

·18 Hweh-zin ngæn yiu meh-z ziang ng-ling tih-lôh, lih-k'eh mông-djôh; ge nang-ky'i, ziu si-li;

·19 væn ky'üoh-ku, nying ziu gyin-ky'i-le. Sao-lo teh Da-mô-seh-keh meng-du djü kyi nyih.

·20 Ziu ze keh-sih jü-we-dông djün Yia-su z Zông-ti-keh N-ts.

·21 Væn-pah t'ing-djôh cü-ts tu hyi-gyi, kông, “Ze Yia-lu-sæh-lang 'e tao-kao keh ming-deo cü-ts, yi tao-i le iao kw'eng-pông ge-he, ka peh tsi-s-tsiang, ky'i feh-z keh nying?”

·22 Dæn-z Sao-lo neng-kön yüih-fæh kyin-ku, pôh-tao djü ze Da-mô-seh-keh Yiu-t'a nying, bin-ming Yia-su z Kyi-toh.

·23 Ku hyü-to nyih-su, Yiu-t'a nying jü-de siang-liang iao sæh ge:

·24 dæn-z ge-he-keh kyi-meo bi Sao-lo hyiao-teh. Ge-he nyih-yia siu-lao zing-meng wa-sön iao sæh ge:

·25 dæn-z meng-du yia-li yüong læn, peh Sao-lo jong zing-zông fông-lôh.

·26 Sao-lo tao Yia-lu-sæh-lang, siang teh meng-du kyih-kao: dæn-z ge-he tu p'ô ge, feh siang-sing ge z meng-du.

·27 Pô-nô-pô ta ge k'e, kyin s-du, peh ge lu-zông tsa-sang mông-djôh Cü, Cü teh ge kông-ku, ge ze Da-mô-seh yüong Yia-su-keh ming-deo tsa fông-tæn djün-dao, tu teh ge-he kông.

·28 Sao-lo ze Yia-lu-sæh-lang teh meng-du jü-de tsing-c'ih:

·29 yüong Cü Yia-su-keh ming-deo fông-tæn djün-dao: teh kông Hyi-læh shih-wa-keh Yiu-t'a nying bin-leng: dæn-z ge-he wa-sön iao sæh ge.

·30 Hyüong-di hyiao-teh, ziu song ge tao Ke-sæh-li-ô, peh ge tao Da-su k'e.

·31 KEH z-'eo Yiu-t'a teh Kô-li-li teh Sæh-mô-li-ô-keh kao-we tu ön-tæn; zing-ziu teh-'ang; p'ô-gyü Cü tso-nying, teh-djôh Sing-Ling-keh ön-yü, kô-ts'eo su-moh.

·32 Pi-teh tseo-ku s-fông, tseo-tao djü ze Lü-da sing-du-keh su-ze.

·33 Ze-kæn p'ong-djôh ih-ke nying ming-z Yi-nyi-ngô, pæh nyin ze min-zông, ing-yü sang fong-t'æn bing.

·34 Pi-teh teh ge kông, “Yi-nyi-ngô, Yia-su Kyi-toh peh ng jün-yü: nang-ky'i, côh-zih ng-keh min-zông.” Ge lih-k'eh nang-ky'i.

·35 Djü ze Lü-da teh Sæh-leng-keh nying tu mông-djôh, ziu kyü-voh Cü.

·36 Ze Iah-p'ô yiu ih-ke nyü meng-du ming-z Da-pi-da, fæn-c'ih-le ziu-z To-kô; ge z kwông-'ang hao-z teh tsiu-tsi nying.

·37 Keh z-'eo ge sang bing s-gao: si kön-zing, ding ze leo-zông.

·38 Lü-da teh Iah-p'ô lin-gying, meng-du t'ing-djôh Pi-teh ze-kæn, ts'a liang-ke nying k'e ts'ing ge le, hyiao tæn-kôh.

·39 Pi-teh ziu ky'i-sing teh ge-he jü-de k'e. Tseo-tao, ge-he ta ge zông leo-zông: cong kwa-vu gyi ze Pi-teh wang-pin k'oh, To-kô ze-sang z-'eo su tso-keh i-zông, peh ge mông.

·40 Pi-teh ao ge-he tu tseo-c'ih, ziu gyü-lôh tao-kao; le-cün hyiang s-siu kông, “Da-pi-da, nang-ky'i.” Ge ngæn ts'ang-k'e; mông-djôh Pi-teh, ziu zo-ky'i.

·41 Pi-teh di siu, tông ge ky'i-le: ziu ao cong sing-du teh kwa-vu, peh ge-he mông ge z weh-gao.

·42 T'ong Iah-p'ô di-fông tu hyiao-teh: ziu yiu hyü-to nying siang-sing Cü.

·43 Pi-teh ze Iah-p'ô djü hao kyi nyih, ze ih-ke siao-bi lao-s Si-meng-keh u-li.


## Sd. 10.

**_1 Gyin-zing-keh Ko-nyi-liu, 5 bi t'in-s feng-fu, ts'a nying ts'ing Pi-teh le. 11 Pi-teh mông hyin-ling, 15, 20 Zông-ti kao ge m-c'ü mông bih-koh-nying feh ky'i. 34 Ge djün dao-li peh Ko-nyi-liu teh jü-de-keh nying z-'eo, 44 Sing-ling ling-djôh ih-ts'ih t'ing dao-li cü-ts, 48 ge-he tu ziu si-li._**

·1 KE-SÆH-LI-Ô yiu ih-ke nying, ming-z Ko-nyi-liu, z Yi-da-li ying-li-keh pah-tsong;

·2 ge nying gyin-sing, teh 'eh-kô p'ô-gyü Zông-ti, kwông-'ang hao-z peh pah-sing, dziang-z tao-kao Zông-ti.

·3 Mao sing z ts'u, yiu hyin-ling, ming-ming mông-djôh Zông-ti-keh t'in-s tsing-le, teh ge kông, “Ko-nyi-liu.”

·4 Ko-nyi-liu ts'ing-ting mông ge, kying-hôh, kông, “Cü, zao z-kön?” T'in-s teh ge kông, “Ng-keh tao-kao, ng-keh hao-z, yi-kying sing-zông tao Zông-ti min-zin kyi ze-kæn.

·5 Yin-ze ng hao ts'a nying tao Iah-p'ô, ts'ing Si-meng le, ziu-z ts'ing-hwu Pi-teh:

·6 ge tæn-kôh ze ih-ke siao-bi lao-s Si-meng u-li, ze he-pin: ng ing-ke tso z-kön ge we teh ng kông.”

·7 Teh ge kông-keh t'in-s k'e-gao; Ko-nyi-liu ziu ao liang-ke yüong-nying, teh sing-pin voh-z-keh ih-ke gyin-sing ying-ping;

·8 keh z-kön tu t'ong-ts ge, ziu ts'a ge-he tao Iah-p'ô.

·9 Di-nyi nyih, keh sæn-ke nying tseo lu, kw'a tao zing-li, mao ng z tsing, Pi-teh tseo-zông oh-zông tao-kao:

·10 hyiao-teh du-hæh iao ky'üoh: ge-he ze-teh bi-bæn, ge hweh-zin hweng-k'e;

·11 mông-djôh t'in k'e-k'e, yiu ih-yiang meh-z kông-lôh, ziang ih-kw'e do pu, kyi s-kôh, dông-lôh tao di:

·12 li-min yiu pah-yiang di-zông s-kyiah-keh cong-sang, yia-siu, djong-nyi, teh t'in-k'ong-keh tiao.

·13 Ziu yiu sing-ing teh ge kông, “Pi-teh, nang-ky'i; sæh-gao, ky'üoh.”

·14 Pi-teh kông, “Cü,  tön feh-k'o; væn-pah we-u feh kyih-zing-keh meh-z ngô jong-le vong ky'üoh-ku.”

·15 Di-nyi t'ao yiu sing-ing teh ge kông, “Zông-ti su kyih-zing-keh, ng feh-k'o sön ge we-u.”

·16 Keh-yiang-ts yiu sæn-t'ao: keh meh-z ziu siu-zông t'in.

·17 Pi-teh sing-li wæ ze-teh nyi-sing su mông-djôh-keh hyin-ling zao i-s, Ko-nyi-liu ts'a-le-keh nying t'ao-sing tao Si-meng u-li, gyi ze meng-k'eo,

·18 ze-teh meng, “Si-meng, ts'ing-hwu Pi-teh, tæn-kôh ze-i feh?”

·19 Pi-teh ze-teh s-ts'eng keh hyin-ling, Sing-Ling teh ge kông, “Yiu sæn-ke nying le zing ng.

·20 Nang-ky'i, tseo-lôh, teh ge jü-de k'e, hyiao nyi-sing: ing-yü Ngô ts'a ge le.”

·21 Pi-teh ziu tseo-lôh kyin Ko-nyi-liu ts'a-le-keh nying, kông, “Ng-he su zing-keh ziu-z ngô: ng-he yü zah-m z-kön le?”

·22 Ge-he kông, “Pah-tsong Ko-nyi-liu, z tsing-dzih p'ô-gyü Zông-ti-keh nying, t'ong Yiu-t'a pah-sing su ts'ing-tsæn, mong sing-zin t'in-s-keh ts-ying, ao ge ts'ing ng tao ge u-li k'e, hao t'ing ng-keh shih-wa.”

·23 Pi-teh ziu ts'ing ge-he tsing-le, liu ge ku yia. Di-nyi nyih Pi-teh teh ge-he jü-de ky'i-sing; wæ-yiu kyi-ke Iah-p'ô-keh hyüong-di ah jü-de k'e.

·24 Tse z ih-nyih, ge-he tseo-tsing Ke-sæh-li-ô. Ko-nyi-liu yi-kying jü-zih ts'ing-kyün bong-yiu, tu ze-kæn teng-'eo.

·25 Pi-teh tseo-tsing oh-li, Ko-nyi-liu ziu tsih-djôh ge, gyü ze ge kyiah-zin pa ge.

·26 Pi-teh tông ge ky'i-le, kông, “Nang-ky'i; ngô ah z nying.”

·27 Ziu teh ge kông-kông tseo-tsing; mông-djôh yiu hyü-to nying jü-zih:

·28 ziu teh ge-he kông, “Ng-he hyiao-teh Yiu-t'a nying ts'ing-gying bih-koh-nying, tseo-tsing ge oh-li z feh ing-ke; dæn-z Zông-ti yi-kying ts-tin ngô, jü-bin zao-teh nying feh-k'o sön ge we-u feh kyih-zing.

·29 Su-i ts'a nying le ts'ing ngô, ngô feh t'e-z ziu le. Yin-ze meng ng-he yü zao z-kön ts'ing ngô?”

·30 Ko-nyi-liu kông, “Ngô s nyih zin kying-zih tao keh z-'eo, sing z ts'u ze u-li tao-kao; hweh-zin yiu ih-ke nying tsiah kwông-ming-keh i-zông gyi ze ngô min-zin, kông,

·31 ‘Ko-nyi-liu, ng-keh tao-kao yi-kying t'ing-djôh; ng-keh hao-z yi-kying ze Zông-ti min-zin kyi-nyin.

·32 Ng hao ts'a nying tao Iah-p'ô, ts'ing Si-meng le, ziu-z ts'ing-hwu Pi-teh; ge tæn-kôh ze he-pin, siao-bi lao-s Si-meng u-li: ge le, we teh ng kông.’

·33 Ngô lih-k'eh ts'a nying ts'ing ng; ng le z ting hao. Yin-ze ngô-he tu ze-i, ze Zông-ti min-zin, iao t'ing Zông-ti væn-pah su feng-fu ng.”

·34 Pi-teh ky'i-k'eo, kông, “Ngô zih-ze hyiao-teh Zông-ti z 'ao-vu p'in-ky'üoh;

·35 dæn-z væn-koh pah-sing cong-yiang yiu p'ô-gyü Ge, tsing-dzih tso nying, Ge tu k'eng tsih-ziu.

·36 Zông-ti su djün peh Yi-seh-lih nying-keh dao-li, z t'ôh Yia-su Kyi-toh djün 'o-bing-keh foh-ing (Ge z væn-veh ts Cü) —

·37 keh dao-li ng-he tu hyiao-teh, z Iah-'ön djün si-li ts-'eo, jong Kô-li-li ky'i, ze Yiu-t'a kôh di-fông;

·38 Zông-ti tsa-sang yüong Sing-Ling teh neng-kön, fu yiu fong Nô-sæh-læh-keh Yia-su: Ge tseo-le-tseo-k'e 'ang-zin, i-hao væn-pah bi mo-kyü su æh-tsi; ing-yü Zông-ti z teh Ge jü-de.

·39 Ngô-he z te-tsing Ge ze Yiu-t'a teh Yia-lu-sæh-lang væn-pah su tso z-kön. Ge-he peh Ge kwa ze jü-zông, tsông Ge s.

·40 Tao di-sæn nyih Zông-ti peh Ge tse weh, hyin-ming peh nying mông,

·41 feh-z peh cong pah-sing mông, tæn peh Zông-ti yü-sin kæn-shün tso te-tsing-keh mông; ziu-z ngô-he, Ge s-gao tse weh ts-'eo teh Ge jü-de ky'üoh hæh cü-ts.

·42 Ge feng-fu ngô-he djün dao-li peh pah-sing, te-tsing Zông-ti su ding p'ön-tön weh-nying teh s-nying-keh ziu-z Ge.

·43 Cong sin-ts-nying yü Ge tso te-tsing, kông væn-pah siang-sing Ge k'ao Ge ming-deo we teh-djôh ze-keh sô-min.”

·44 Pi-teh wæ ze-teh kông keh shih-wa, Sing-Ling ling-djôh ih-ts'ih t'ing dao-li cü-ts.

·45 Teh Pi-teh jü-de le-keh z ziu tsiu-keh-li siang-sing-keh nying, yü Sing-Ling s-peh bih-koh-nying, hyi-gyi.

·46 Ing-yü t'ing ge-he kông bih-c'ü t'u-wa, yi ze-teh tsæn-mi Zông-ti. Pi-teh ziu kông,

·47 “Keh-sih nying kyi-zin ziu Sing-Ling teh ngô-he ih-yiang, yüong shü peh ge 'ang si-li, kæh-nying hao tsu-lao?”

·48 Ziu feng-fu yüong Cü-keh ming-deo peh ge 'ang si-li. Ge-he liu Pi-teh ze-kæn djü kyi nyih.


## Sd. 11.

**_1 Pi-teh bi kao-zông yü ge teh bih-koh-nying jü-de ky'üoh, 5 Pi-teh feng-p'eo, 18 Yiu-t'a nying teh s-du i ge su kông. 19 Kyi-zin foh-ing 'ang tao Fi-nyi-kyi, Kyü-pi-lu teh Ön-di-ah, Yia-lu-sæh-lang-keh kao-we ts'a Pô-nô-pô kyin-ku siang-sing cü-ts. 26 Meng-du ze-kæn ts'ing-hwu Kyi-toh-du ky'i-deo. 27 Yiu-t'a yiu hông-nyin z-'eo, ge-he tsiu-tsi Yiu-t'a hyüong-di._**

·1 ZE Yiu-t'a-keh s-du teh hyüong-di t'ing-djôh bih-koh-nying ah tsih-ziu Zông-ti-keh dao-li.

·2 Pi-teh zông Yia-lu-sæh-lang z-'eo, ziu tsiu-keh-li-keh meng-du p'i-bing ge, kông,

·3 “Ng tseo-tsing vong ziu tsiu-keh-li-keh nying-kô, yi teh ge-he jü-de ky'üoh.”

·4 Pi-teh ziu peh keh z-kön a-ts'-jü t'ong-ts ge-he, kông,

·5 “Ngô ze Iah-p'ô zing-li tao-kao: nying hweng-k'e mông-djôh hyin-ling, yiu ih-yiang meh-z ziang ih-kw'e do pu, kyi s-kôh, jong t'in dông-lôh, dzih tao ngô su-ze:

·6 ngô ts'ing-ting mông, mông-djôh yiu di-zông s-kyiah-keh cong-sang yia-siu djong-nyi teh t'in-k'ong-keh tiao.

·7 Ziu t'ing-djôh sing-ing teh ngô kông, ‘Pi-teh, nang-ky'i; sæh-gao, ky'üoh.’

·8 Ngô kông, ‘Cü, tön feh-k'o: væn-pah we-u feh kyih-zing-keh meh-z jong vong tsing ngô k'eo-li.’

·9 Di-nyi t'ao yiu sing-ing jong t'in we-teh ngô, kông, ‘Zông-ti su kyih-zing-keh, ng hyiao sön ge we-u.’

·10 Keh-yiang-ts yiu sæn-t'ao: ziu tu siu-zông t'in.

·11 Keh z-'eo yiu sæn-ke nying tao ngô su djü-keh meng-k'eo, jong Ke-sæh-li-ô ts'a-le ts'ing ngô.

·12 Sing-Ling ao ngô teh ge-he jü-de k'e, feh yüong nyi-sing. Ze-i keh loh-ke hyüong-di ah teh ngô tso-de k'e; ngô-he ziu tseo-tsing keh nying-keh u-li:

·13 ge t'ong-ts ngô-he tsa mông-djôh ih-ke t'in-s gyi ze ge u-li teh ge kông, ‘Ng hao ts'a nying tao Iah-p'ô, ts'ing Si-meng le, ts'ing-hwu Pi-teh;

·14 ge we peh ng z-kyi teh 'eh-kô hao teh-kyiu-keh shih-wa teh ng kông.’

·15 Ngô te kông ky'i-deo, Sing-Ling ling-djôh ge-he, ziang yi-zin ling-djôh ngô-he.

·16 Ngô ziu ts'eng-djôh Cü su kông shih-wa, ‘Iah-'ön z yüong shü 'ang si-li, tsih-yiu ng-he we ziu Sing-Ling-keh si-li.’ [Sd.1.5.]

·17 Zông-ti kyi-zin yiu eng-s s-peh ge-he, teh s-peh ngô-he ih-yiang, siang-sing Cü Yia-su Kyi-toh z-'eo, ngô sön zao-teh nying hao tsu-djü Zông-ti?”

·18 Ge-he t'ing keh shih-wa, fe hyiang, ziu tsæn-mi Zông-ti, kông, “Zông-ti ah s-peh bih-koh-nying hwe-ke teh-djôh weh-ming.”

·19 YÜ Z-di-fæn-keh pih-næn z-kön sæn-k'e cü-ts ih-dzih tseo-tao Fi-nyi-kyi, Kyü-pi-lu, Ön-di-ah, tæn djün dao-li peh Yiu-t'a nying.

·20 Nen-cong yiu kyi-ke Kyü-pi-lu teh Ku-li-na nying; ge-he tao Ön-di-ah, djün Cü Yia-su-keh foh-ing peh Hyi-læh-nying.

·21 Cü ts'ing-siu pông-zu ge-he: yiu hyü-to nying siang-sing kyü-voh Cü.

·22 Yia-lu-sæh-lang-keh kao-we t'ing-djôh keh sing-sih, ziu ts'a Pô-nô-pô tao Ön-di-ah;

·23 tseo-tao, mông-djôh Zông-ti-keh eng-yü, ziu kao-hying; ky'ün ge-he tu yüong kyin-ku-keh sing voh-z Cü:

·24 ing-yü ge z hao nying, ting siang-sing, bi Sing-Ling c'ong-mön: ziu yiu hyü-to nying kyü-voh Cü.

·25 Pô-nô-pô tao Da-su k'e zing Sao-lo:

·26 zing-djôh, ta ge tao Ön-di-ah. Ge-he yiu ih-nyin mön teh kao-yiu jü-de jü-zih, yi kao-hyüing hyü-to nying; meng-du ts'ing-hwu Kyi-toh-du z Ön-di-ah ky'i-deo.

·27 KEH z-'eo yiu kyi-ke sin-ts-nying jong Yia-lu-sæh-lang tseo-lôh tao Ön-di-ah.

·28 Nen-cong ih-ke ming-z Ô-kô-pu, bi Sing-Ling kön-dong, gyi-ky'i kông t'in-'ô 'eo-le yiu do hông-nyin: tao Ke-sæh Kah-lao-tiu z-'eo ko-zin yiu.

·29 Meng-du ziu kôh-nying tsiao z-kyi su yiu, lih-ding cü-i ta-k'e kyüong-ing ze Yiu-t'a-keh hyüong-di.

·30 Ziu t'ih tso; ts'a Pô-nô-pô teh Sao-lo do peh tsiang-lao.


## Sd. 12.

**_1 Hyi-leh wông pih-næn kao-yiu, sæh Ngô-kôh, kwæn Pi-teh ze kæn-lao; yü kao-we-keh tao-kao t'in-s ta ge c'ih. 20 Yü Hyi-leh kyiao-ngao, feh kyü yüong-wa peh Zông-ti, t'in-s tang ge, ting k'u s-gao. 24 Ge s ts-'eo Zông-ti-keh dao-li hying-wông._**

·1 KEH z-'eo Hyi-leh wông dong-siu iao 'e kao-we-li kyi-ke nying.

·2 Ziu sæh-gao Iah-'ön-keh hyüong-di Ngô-kôh.

·3 Mông Yiu-t'a nying tu hwön-hyi, yi k'ô Pi-teh. Keh z-'eo z Vu-kao-tsih.

·4 K'ô-le, ziu kwæn-tsing kæn-lao, kao-de zih-loh-ke ping kwön ge; siang ku Yü-yiah-tsih ta ge c'ih peh pah-sing.

·5 Pi-teh bi kwön-siu ze kæn-lao: dæn-z kao-we de ge ts'ih-sing gyiu Zông-ti.

·6 Hyi-leh wa-sön t'a ge c'ih, keh yia Pi-teh kw'eng ze liang-ke ping tông-cong, lin-lao liang-kwang t'ih-lin; kwön cü-ts ze meng-k'eo siu-kæn.

·7 Yiu Cü-keh t'in-s hweh-zin gyi ze ge pin, yiu liang-kwông t'eo-c'ih keh kæn: ge tæh-tæh Pi-teh iao-hyih, ao ge sing, kông, “Kw'a-ting nang-ky'i.” Ge siu-zông-keh t'ih-lin jü-tsih t'eh-lôh.

·8 T'in-s yi teh ge kông, “Kyi-iao-ta kyi-hao, 'a-ta vôh-lao.” Pi-teh i ge tso. Yi teh ge kông, “Ng p'i nga-min i-zông, keng ngô le.”

·9 Ziu tseo-c'ih keng ge; wæ ts'eng-feh-tao t'in-s su tso z tsing, tsih ts'eng mông-djôh hyin-ling.

·10 Ku di-ih teh di-nyi siu-lao su-ze, tao t'ong zing-keh t'ih-meng; meng z-kyi k'e peh ge-he: tseo-c'ih, ku ih-diao ka; t'in-s mah-ding li-k'e ge.

·11 Pi-teh ziu sing-sin, kông, “Yin-ze ngô hyiao-teh Cü lao-zih ts'a Ge-keh t'in-s, kyiu ngô c'ih Hyi-leh siu-li, teh Yiu-t'a pah-sing ih-ts'ih sô-mông.”

·12 Ge s-ts'eng, ziu tao Mô-li-ô u-li, ziu-z Iah-'ön yi ts'ing-hwu Mô-k'o-keh nyiang: ze-kæn yiu hyü-to nying jü-zih tso tao-kao.

·13 Pi-teh k'ao nga-de-meng, yiu ih-ke ô-deo, ming-z Lo-da, tseo-le t'ing-t'ing.

·14 T'ing-c'ih z Pi-teh-keh sing-ing, ting kao-hying, lin meng tu vong k'e, diao-tsing t'ong-ts ge-he Pi-teh gyi ze meng-k'eo.

·15 Cong-nying teh ge kông, “Ng fæh-tin.” Ge ih-ding kông z yiu. Ge-he kông, “Keh z ge-keh t'in-s.”

·16 Pi-teh k'ao feh hyih: ge-he k'e meng, mông-djôh ge, ziu gyi-kwa.

·17 Pi-teh siu yiao-yiao, ao ge-he hyiao hyiang, ziu t'ong-ts ge-he Cü tsa-sang ta ge c'ih kæn-lao. Yi kông, “Keh z-kön hao k'e t'ong-ts Ngô-kôh teh cong hyüong-di.” Ge tseo-c'ih, tao bih-c'ü k'e.

·18 Tao t'in-liang, ping-ting ting kying-hông, feh-ts Pi-teh tao 'ah-yi k'e.

·19 Hyi-leh zing ge zing-feh-djôh, jü-tsih sing-veng kwön-siu cü-ts, feng-fu peh ge-he sæh-gao. Ts-'eo jong Yiu-t'a tseo-lôh tao Ke-sæh-li-ô tæn-kôh.

·20 Hyi-leh ting ky'i-'eng T'e-lo Si-teng nying: ge-he ts'oh-zi tao ge su-ze le, coh-t'ôh wông-keh gying-sing-kwön Pah-læh-z-tu gyiu-'o, yü ge-he di-fông-keh liang-zih jün k'ao wông-keh di-ka le.

·21 Tao ding-kyü-keh nyih-ts Hyi-leh tsiah dziao-i, zo ze wông-yü, ze pah-sing min-zin teh ge-he kông.

·22 Cong-nying ao-hyiang kông, “Keh z zông-ti-keh sing-ing, feh-z nying-keh sing-ing.”

·23 Cü-keh t'in-s lih-k'eh tang ge, ing-yü ge feh kyü yüong-wa peh Zông-ti: ge nying c'ih djong, ky'i ziu dön-gao.

·24 Dæn-z Zông-ti-keh dao-li yüih-fæh hying-wông 'ang-k'e.

·25 Pô-nô-pô teh Sao-lo kyüong-ing z-kön tso-ku, jong Yia-lu-sæh-lang cün-le: ta Iah-'ön yi ts'ing-hwu Mô-k'o, jü-de le.


## Sd. 13.

**_1 Pao-lo teh Pô-nô-pô kæn-shün djün dao-li peh bih-koh nying. 7 Z-gyiu Pao-lo teh tso zia-fæh-keh Pô-yia-su, 13 Pao-lo ze Ön-di-ah djün Yia-su z Kyi-toh. 42 Bih-koh nying siang-sing: 45 dæn-z Yiu-t'a nying hyü-pông; 46 su-i le-cün hyiang-djôh bih-koh nying. 48 Væn-pah yü-sin ding-kyü teh-djôh weh-ming tu siang-sing._**

·1 ZE Ön-di-ah kao-we-li yiu kyi-ke sin-ts-nying teh kao-s; ziu-z Pô-nô-pô, Si-min yi ts'ing-hwu Nyi-kyih, Ku-li-na nying Lu-gyiu, teh Hyi-leh feng-fong wông jü-de yiang-do-keh Mô-nyin, wæ-yiu Sao-lo.

·2 Ge-he ze-teh voh-z Cü, kying-zih, Sing-Ling kông, “Ng-he peh Ngô feng-p'a Pô-nô-pô teh Sao-lo, hao tso Ngô yi-kying dziao ge-he k'e tso z-kön.”

·3 Ge-he ziu kying-zih tao-kao, siu en-en ge-he, peh ge k'e.

·4 Ge-he bi Sing-Ling ts'a-k'e, ziu tao Si-liu-kyi; jong kæn k'e-jün sa tao Kyü-pi-lu.

·5 Tao Sæh-læh-mi, ze Yiu-t'a nying-keh jü-we-dông djün Zông-ti-keh dao-li: ge-he yiu Iah-'ön tso pông-siu.

·6 Kying-ku keh he-tao ih-dzih tao P'ô-feh, p'ong-djôh ih-ke yüong zia-fæh-keh kô sin-ts-nying, z Yiu-t'a nying, ming-z Pô-yia-su;

·7 ge teh tsong-toh Z-gyiu Pao-lo ih-ke ts'ong-ming nying jü-de. Tsong-toh ao Pô-nô-pô teh Sao-lo le, siang t'ing Zông-ti-keh dao-li.

·8 Dæn-z Yi-lü-mô (fæn-c'ih ziu-z ‘yüong zia-fæh-keh i-s’) teh ge-he tsôh-te, iao hong-yiu tsong-toh peh ge ts'o-ku tsing dao-li.

·9 Sao-lo, yi ts'ing-hwu Pao-lo, bi Sing-Ling c'ong-mön, ngæn ts'ing-ting mông ge, kông,

·10 “Ng c'ong-mön kyü-tsô kæn-ôh, mo-kyü-keh n-ts, ih-ts'ih kong-nyi-keh dziu-dih, tsa-sang feh hyih kao-ziao Cü-keh dzih-lu?

·11 Yin-ze Cü-keh siu ze ng sing-zông, ng iao hæh-ngæn, yiu dzæn-z fe mông-djôh nyih-deo.” Ge ngæn lih-k'eh ziang vu-lu tsao-lao heh-gao; môh-le-môh-k'e iao bih-ke ky'in ge.

·12 Tsong-toh, mông keh z-kön, hyi-gyi Cü-keh kao-hyüing, ziu siang-sing.

·13 Pao-lo teh jü-de nying jong P'ô-feh k'e-jün, sa tao Bông-fi-li-ô-keh Bih-kô: Iah-'ön li-k'e ge-he cün Yia-lu-sæh-lang k'e.

·14 GE-HE jong Bih-kô tseo-ku, tao Pi-si-ti-keh Ön-di-ah; ön-sih-nyih tseo-tsing jü-we-dông zo-lôh.

·15 Leh-fæh teh sin-ts-keh shü doh-ku, kwön jü-we-dông cü-ts ts'a nying teh ge-he kông, “Hyüong-di, ng-he ziah yiu ky'ün-hwa pah-sing shih-wa, ts'ing kông.”

·16 Pao-lo gyi-ky'i, yiao siu, kông, “Yi-seh-lih nying, teh væn-pah p'ô-gyü Zông-ti cü-ts, ts'ing t'ing.

·17 Yi-seh-lih pah-sing-keh Zông-ti kæn-shün ngô-he tsu-tsong, pah-sing c'ih-meng ze Yi-gyih z-'eo peh ge-he hying-wông, yi yüong jün-neng siu ta ge-he c'ih.

·18 Ze hông-yia mao s-zih nyin kong-fu yiang-yüoh ge-he.

·19 Djü-mih Kô-nön di-fông ts'ih-zoh pah-sing, feng-k'e ge-he di-fông s-peh ge tso sæn-nyih mao s-pah ng-zih nyin:

·20 ts-'eo sih-lih p'ön-tön-kwön peh ge-he, dzih tao sin-ts Sæh-meo-z.

·21 'Eo-le ge-he iao ih-ke wông-ti: Zông-ti ziu sih-lih Bin-ngô-ming ts-p'a-keh nying, Kyi-z-keh n-ts Sao-lo, s-zih nyin tso ge-he wông-ti.

·22 Kyi-zin peh ge fi-gao, kyü-zông Da-bih tso ge-he wông-ti; teh ge tso te-tsing, kông, ‘Ngô p'ong-djôh Yia-si-keh n-ts Da-bih, z 'eh-djôh Ngô sing-siang-keh nying, ge we i Ngô ih-ts'ih ts-i tso.’ [1 S.13.14.]

·23 Jong keh nying-keh 'eo-de Zông-ti tsiao Ge su ing-hyü yü Yi-seh-lih nying sih-lih ih-yü Kyiu-cü, Yia-su:

·24 Ge vong le ts-zin Iah-'ön yü-sin djün hwe-ke-keh si-li peh cong Yi-seh-lih pah-sing.

·25 Iah-'ön tso-zing z-keh tsih-veng z-'eo kông, ‘Ng-he ts'eng ngô z kæh-nying? Ngô feh-z Kyi-toh. Dæn-z 'eo-jü ngô le Cü-ts, lin ka Ge kyiah-keh 'a-ta, ngô feh kön-tông.’

·26 Cong-yü hyüong-di, Ô-pah-læh-hön-keh 'eo-de, teh ng-he væn-pah p'ô-gyü Zông-ti cü-ts, keh kyiu-dao z djün peh ngô-he.

·27 Djü ze Yia-lu-sæh-lang-keh nying, teh ge-he kwön-fu, ing-yü feh sih-teh Ge, ah feh ming-bah me ön-sih-nyih su doh sin-ts-nying shih-wa, su-i ding Ge ze ing-nyin sin-ts shih-wa.

·28 Shü-tsih zing feh c'ih Ge yiu s-ze, wæ we gyiu Pi-læh-to tsông Ge s.

·29 Ge-he yi-kying tso-zing væn-pah su sia-lôh ts-tin Ge-keh shih-wa, ziu jong jü-zông do Ge lôh, tsông ze veng-mo.

·30 Dæn-z Zông-ti peh Ge jong s-nying cong-yiang weh-cün-le:

·31 yiu hyü-to nyih-ts peh keh-sih jong Kô-li-li teh Ge jü-de zông Yia-lu-sæh-lang keh nying mông-djôh, ziu-z yin-ze tso Ge-keh te-tsing peh pah-sing cü-ts.

·32 “Ngô-he djün hao sing-sih peh ng-he; Zông-ti ing-hyü tsu-tsong shih-wa,

·33 yi-kying kyü-zông Yia-su tso-zing keh ing-hyü peh ge-keh ts-seng, ziu-z peh Yia-su jong s-nying cong-yiang weh-cün-le; ziang di-nyi p'in s sia-lôh, ‘Ng z Ngô-keh N-ts, Ngô kying-nying sang Ng.’ [S.2.7.]

·34 Kông-tao Zông-ti peh Ge jong s-nying cong-yiang weh-cün-le, Ge fe tse s, fe læn-wu, yiu t'ih kông, ‘Ngô su ing-hyü Da-bih sing-zin-keh eng-yü we s-peh ng-he.’ [Y.55.3.]

·35 Su-i wæ-yiu ih-p'in s kông, ‘Ng fe peh Ng sing-zin Cü-ts læn-wu.’ [S.16.10.]

·36 Ziah kông Da-bih, ge ze si tsiao Zông-ti ts-i tso-zing, kw'eng-k'e, ön-tsông ze tsu-tsong su-ze, ziu læn-wu:

·37 tsih-z Zông-ti su weh-cün-le-keh vong læn-wu.

·38 “Cong-yü hyüong-di, ng-he hao hyiao-teh, k'ao-djôh keh Nying yiu sô-ze dao-li djün peh ng-he:

·39 k'ao Mo-si-keh leh-fæh ng-he feh neng sön tsing-dzih, væn-pah siang-sing k'ao-djôh Yia-su tu hao sön tsing-dzih.

·40 Su-i yüong liu-sing, sang-teh sin-ts-nying su kông ling-djôh ng-he, ziu-z,

·41 ‘Ky'ing-mæn cü-ts, iao mông kying-nga, mih-vông: ing-yü ng-he ze-si z-'eo Ngô we tso ih-yiang z-kön, shü-tsih yiu nying t'ong-ts ng, ng-he ah feh siang-sing.’ [Hp.1.5.]”

·42 Yiu-t'a nying tseo-c'ih jü-we-dông z-'eo, bih-koh-nying ts'ing ge cün-ke ön-sih-nyih tse teh ge-he kông keh dao-li.

·43 Jü-we-dông-li-keh nying yi-kying sæn-k'e, yiu hyü-to Yiu-t'a nying teh gyin-sing zih Yiu-t'a kao-keh, keng Pao-lo teh Pô-nô-pô: keh liang-ke teh ge-he kông, ky'ün ge zông-zông i-k'ao Zông-ti-keh eng-yü.

·44 Di-nyi ön-sih-nyih ts'ô-feh-to t'ong zing-li jü-zih le t'ing Zông-ti-keh dao-li.

·45 Yiu-t'a nying mông-djôh keh hyü-to nying, ziu mön-sing tu-gyi, bin-pôh Pao-lo su kông-keh dao-li, yi hyü-pông.

·46 Pao-lo teh Pô-nô-pô fông-tæn-do kông, “Zông-ti-keh dao-li nyün-z ing-ke sin djün peh ng-he. Ng-he kyi-zin tön ge gao, z-kyi sön feh ing-ke teh-djôh üong-yün weh-ming, su-i ngô-he le-cün hyiang-djôh bih-koh-nying.

·47 Ing-yü Cü z-t'ih feng-fu ngô-he, kông, ‘Ngô sih-lih Ng tso bih-koh-nying-keh liang-kwông, peh Ng tso kyiu-sing dzih tao di-keh zing-deo.’ [Y.49.6.]”

·48 Bih-koh-nying t'ing keh shih-wa, ziu kao-hying, yüong-wa Cü-keh dao-li: væn-pah yü-sin ding-kyü teh-djôh üong-yün weh-ming tu siang-sing.

·49 Cü-keh dao-li djün-pin keh di-fông.

·50 Dæn-z Yiu-t'a nying t'iao-so gyin-sing kyü-djong-keh nyü-nying, teh zing-li yiu ming-sing cü-ts, pih-næn Pao-lo teh Pô-nô-pô, kön ge-he c'ih keh di-ka.

·51 Keh liang-ke ze ge-he min-zin tæn-gao kyiah-zông-keh hwe-dzing, tao Yi-ko-nyin k'e.

·52 Meng-du ting kao-hying, bi Sing-Ling c'ong-mön.


## Sd. 14.

**_1 Pao-lo teh Pô-nô-pô ze Yi-ko-nyin ziu pih-næn dao tao bih-c'ü, 8 ze Lu-z-teh Pao-lo i-hao ih-ke nyün-kyiah-kweh-keh nying, pah-sing kông ge z zing. 19 Pao-lo bi zih-deo p'ang. 21 Pao-lo teh Pô-nô-pô tao kôh-c'ü kao-we kyin-ku ge-keh siang-sing teh zing-ne. 26 Cün-tao Ön-di-ah t'ong-ts kao-we Zông-ti su tso z-kön._**

·1 ZE Yi-ko-nyin ge-he jü-de tseo-tsing Yiu-t'a nying jü-we-dông, kông dao-li peh Yiu-t'a nying teh Hyi-læh nying yiu hyü-to siang-sing.

·2 Dæn-z feh siang-sing-keh Yiu-t'a nying t'iao-so bih-koh-nying, peh ge sing ky'i-'eng keh-sih hyüong-di.

·3 Ge-he ze-kæn tæn-kôh dziang-kyiu k'ao-djôh Cü fông-tæn djün-dao; Cü te-tsing Ge-z eng-yü-keh dao-li, peh ge-he siu tso-c'ih zing-tsih teh gyi-z.

·4 Keh zing-li cong-nying feng-k'e; yiu-sih keng Yiu-t'a nying, yiu-sih keng s-du.

·5 Bih-koh-nying, Yiu-t'a nying teh ge-he kwön-fu ih-zi iao tsao-t'æh ge, do zih-deo p'ang ge;

·6 ge-he hyiao-teh, ziu dao tao Lü-kao-nyi-keh Lu-z-teh Deh-pi liang zing-li, teh deo-ky'ün di-fông:

·7 ze-kæn djün foh-ing.

·8 Lu-z-teh yiu ih-ke nyün-kyiah-kweh-keh nying zo-kæn, jong sang-c'ih ziu pa-kyiah, ih-hyiang vong tseo-ku.

·9 Keh nying ze-teh t'ing Pao-lo kông: Pao-lo ts'ing-ting mông ge, hyiao-teh ge yiu siang-sing-keh sing hao jün-yü,

·10 ziu ao-hyiang kông, “Ng nang-ky'i, kyiah pih-dzih gyi-teh.” Ge ziu t'iao-ky'i-le, tseo-tseo.

·11 Cong-nying mông-djôh Pao-lo su tso z-kön yüong Lü-kao-nyi t'u-ing ao-hyiang kông, “Zing yin-hwa nying-keh væn-ts kông-lôh tao ngô-he su-ze le.”

·12 Ge-he ts'ing-hwu Pô-nô-pô Tiu-z; ts'ing Pao-lo Hyi-z-mi, yü ge ta-deo kông shih-wa.

·13 Zing-nga Tiu-z miao-keh tsi-s ky'in ngeo, ta hwa tso-keh mao, tseo-tao zing-meng-k'eo, i-s teh cong-nying jü-de tsi ge-he.

·14 S-du Pô-nô-pô teh Pao-lo t'ing-djôh, ziu ts'e-k'e z-keh i-zông, t'iao-tsing cong-nying cong-yiang, ao-ky'i-le, kông,

·15 “Cong-yü, ng-he tsa-sang tso keh z-kön? Ngô-he ah z nying teh ng-he sing-zing tso-yiang, le djün foh-ing peh ng-he, iao ng-he tön-gao keh-sih hyü-hwa, kyü-voh keh-yü weh-keh Zông-ti, ziu-z zao t'in di he teh ge li-min-keh væn-veh:

·16 yi-zin z-si, Ge 'eo væn-koh pah-sing tseo ge-z-keh lu.

·17 Ge ah feh-z vong te-tsing Ge-z, hao sing de nying, jong t'in s-lôh yü teh da-joh nyin-zing peh ngô-he, peh ngô-he k'eo-liang to, mön-sing kao-hying.”

·18 Kông keh shih-wa, ah ts'ô-ting tsu ge-he feh lao iao tsi ge.

·19 Yiu kyi-ke Yiu-t'a nying jong Ön-di-ah tao Yi-ko-nyin le, t'iao-so cong-nying, do zih-deo p'ang Pao-lo, t'a ge c'ih zing-nga, ts'eng ge s-gao.

·20 Dæn-z meng-du yü-lao z-'eo, ge nang-ky'i, tseo-tsing zing-li: di-nyi nyih teh Pô-nô-pô jü-de tao Deh-pi k'e.

·21 Ge-he ze keh zing-li djün foh-ing, tsih-ziu hyü-to nying tso meng-du: ziu cün tao Lu-z-teh Yi-ko-nyin Ön-di-ah le,

·22 kyin-ku meng-du-keh sing, ky'ün ge-he zông-zông siu-lao su siang-sing-keh dao-li, yi kông, “Ngô-he tsing Zông-ti-keh koh, pih iao p'ong-djôh hyü-to næn-deo.”

·23 Ze kôh kao-we sih-lih tsiang-lao, ziu kying-zih tao-kao, peh ge-he t'ôh-fu ge su siang-sing-keh Cü.

·24 Keh-ts'iah kying-ku Pi-si-ti tao Bông-fi-li-ô.

·25 Ze Bih-kô djün dao-li, ziu tseo-lôh tao Ô-da-li;

·26 jong kæn k'e-jün sa tao Ön-di-ah, ziu-z keh su-ze ky'i-deo bi hyüong-di t'ôh Zông-ti eng-yü hao k'e tso ge-he yin-ze su tso-zing-keh ming-veng.

·27 Kyi-zin tao-gao, ziu jü-zih kao-we, peh Zông-ti yüong ge-he ih-ts'ih su tso z-kön, yi k'e siang-sing-keh meng peh bih-koh-nying, tu teh ge-he kông.

·28 Ge-he ze-kæn teh meng-du jü-de djü dziang-kyiu.


## Sd. 15.

**_1 Yiu kyi-ke Yiu-t'a nying iao kao-yiu tu ziu tsiu-keh-li. 6 S-du siang-liang keh z-kön, 22 ge-he su ding-kyü z-kön sia peh cong kao-we, 36 Pao-lo teh Pô-nô-pô siang jü-de k'e mông kao-we, yü Pô-nô-pô iao ta Mô-k'o ziu feng-k'e._**

·1 YIU kyi-ke nying jong Yiu-t'a lôh-le, kao-hyüing hyüong-di, kông, “Ng-he ziah feh i Mo-si-keh kwe-kyü ziu tsiu-keh-li, feh neng teh kyiu.”

·2 Pao-lo Pô-nô-pô teh ge-he væn-tsing bin-leng ku, cong-nying ding-kyü peh Pao-lo Pô-nô-pô, teh ge-he cong-yiang kyi-ke nying, zông Yia-lu-sæh-lang k'e kyin s-du tsiang-lao, siang-liang keh z-kön.

·3 Kao-we ziu song ge k'e, ge-he tseo-ku Fi-nyi-kyi, Sæh-mô-li-ô, i-lu kông bih-koh-nying kyü-voh Cü z-kön: cong hyüong-di ting kao-hying.

·4 Tao Yia-lu-sæh-lang, kao-we teh s-du teh tsiang-lao tu nying-tsih ge-he, ge-he ziu peh Zông-ti yüong ge ih-ts'ih su tso teh cong-nying kông.

·5 Yiu kyi-ke Fæh-li-se kao siang-sing-keh nying, gyi-ky'i, kông, “Ge-he pih iao ziu tsiu-keh-li, feng-fu ge-he siu Mo-si-keh leh-fæh.”

·6 S-du teh tsiang-lao jü-zih siang-liang keh z-kön.

·7 Jü-de bin-leng hyü-to shih-wa, Pi-teh gyi-ky'i, teh ge-he kông, “Cong-yü hyüong-di, ng-he hyiao-teh Zông-ti yi-zin ze ngô-he cong-yiang kæn-shün ngô, peh bih-koh-nying jong ngô k'eo-li hao t'ing-djôh foh-ing dao-li, siang-sing.

·8 Ping-ts'ia hyiao-teh nying sing keh-yü Zông-ti teh ge-he tso te-tsing, s Sing-Ling peh ge-he, teh ngô-he ih-yiang;

·9 ge-he teh ngô-he Ge ih-ting m-kao feng-pih, yüong siang-sing kyih-zing ge-he-keh sing.

·10 Yin-ze ng-he tsa-sang s-s Zông-ti, iao peh tsu-tsong teh ngô-he tu gwæn-feh-dong-keh ah, pa ze meng-du-keh deo-kying?

·11 Ngô-he siang-sing tsih k'ao Cü Yia-su Kyi-toh-keh eng-yü hao teh kyiu, ge-he ah z-t'ih.”

·12 Cong-nying tu feh hyiang; t'ing Pô-nô-pô teh Pao-lo dziang-si kông Zông-ti yüong ge-he ze bih-koh-nying cong-yiang ih-ts'ih su tso-keh zing-tsih teh gyi-z.

·13 Ge-he hyih-k'eo, Ngô-kôh kông, “Cong-yü hyüong-di, ts'ing t'ing ngô shih-wa:

·14 Si-meng yi-kying kông-ku Zông-ti ky'i-deo k'ön-ku bih-koh-nying, jong ge-he cong-yiang t'iao-shün pah-sing hao vong Ge-keh ming-deo.

·15 Sin-ts-nying-keh shih-wa ah siang-te; ziang sia-lôh kông,

·16 ‘Keh-sih z-kön ts-'eo Ngô we cün-le, tse ky'i-zao Da-bih tao-gao-keh tsiang-bong; su ts'ah-gao-keh Ngô we tse jü-ky'i, peh ge gyi dzih:

·17 peh nying-keh cong-yiang dzing-gao cü-ts, teh væn-pah vong Ngô ming-deo-keh bih-koh-nying, tu we le zing Cü. Keh z tso-zing keh z-kön-keh Cü su kông,’ [Ô.9.11,12.]

·18 Zông-ti yiang-yiang su tso z-kön, jong-ku-yi-le sin hyiao-teh.

·19 Su-i ngô i-s ziu-z, hyiao ts'ao-ziao kyü-voh Zông-ti-keh bih-koh-nying;

·20 tæn sia sing peh ge-he, ao ge hyiao bang-djôh nyi-su-moh-tiao-keh we-u, teh kæn-ying, wæ-yiu ts'ih-s-keh cong-sang, teh hyüih.

·21 Ing-yü jong-ku-yi-le Mo-si-keh shü kôh zing-li tu yiu djün-k'e, me ön-sih-nyih ze jü-we-dông doh ge.”

·22 Keh z-'eo s-du tsiang-lao, teh t'ong kao-we, tu kyüih-i jong ge-he cong-yiang kæn-shün kyi-ke nying, ts'a ge-he teh Pao-lo Pô-nô-pô jü-de tao Ön-di-ah; ziu-z ts'ing-hwu Pô-sæh-pô-keh Yiu-da, teh Si-læh, z hyüong-di su tseng-djong cü-ts:

·23 yi sia sing t'ôh ge ta-k'e, kông, “S-du tsiang-lao, teh gyi-yü hyüong-di sia sing peh Ön-di-ah Jü-li-ô Kyi-li-kô bih-koh-keh cong hyüong-di, ts'ing-ön:

·24 ing-yü t'ing-djôh jong ngô-he cong-yiang yiu kyi-ke nying c'ih-le kông ts'ao-ziao ng-he shih-wa, yiao-'oh ng-he-keh sing; kông pih iao ziu tsiu-keh-li, siu leh-fæh; dæn-z ngô-he vong feng-fu ge ku;

·25 su-i ngô-he dong-sing-'eh-i jü-zih, kyüih-i kæn-shün kyi-ke nying ts'a ge-he teh ngô-he ts'ing-e-keh Pô-nô-pô Pao-lo,

·26 ziu-z yü ngô-he Cü Yia-su Kyi-toh ming-deo feh ku-djôh sing-ming-keh nying, jü-de tao ng su-ze.

·27 Su-i ts'a Yiu-da Si-læh le, ge ah we k'eo-djün keh-sih z-kön.

·28 Sing-Ling teh ngô-he tu kyüih-i feh kô bih-yiang tæn-deo peh ng-he, tsih-yiu keh kyi-yiang iao-kying-keh;

·29 ziu-z feh bang-djôh nyi-su-moh-tiao-keh tsi-veh, teh hyüih, lin ts'ih-s-keh cong-sang, wæ-yiu kæn-ying; ng-he neng-keo z-kyi kying-ka keh z-kön, ziu hao. Dæn-nyün ng-he bing-ön.”

·30 Ge-he bi ts'a-k'e, ziu tao Ön-di-ah, jü-zih cong-nying, kao-fu shü-sing.

·31 Ge-he doh-ku, yü keh ön-yü shih-wa kao-hying.

·32 Yiu-da teh Si-læh, ah z sin-ts-nying, kông hyü-to shih-wa ky'ün hyüong-di, kyin-ku ge-he sing.

·33 Tæn-kôh to nyih. hyüong-di peh ge-he ön-tæn cün tao s-du su-ze k'e.

·34 Dæn-z Si-læh ih-ding wæ djü ze-kæn.

·35 Pao-lo teh Pô-nô-pô tæn-kôh ze Ön-di-ah, teh hyü-to hyüong-di jü-de kao-hyüing, djün Cü-keh foh-ing dao-li.

·36 KU kyi-nyih Pao-lo teh Pô-nô-pô kông, “Ngô-he zin-deo djün Cü dao-li-keh kôh zing-li, ngô-he ing-ke cün-k'e mông hyüong-di z tsa-sang.”

·37 Pô-nô-pô i-s iao ta Iah-'ön, yi ts'ing-hwu Mô-k'o jü-de.

·38 Dæn-z Pao-lo i-s ge jong-zin ze Bông-fi-li-ô li-k'e ge-he, feh jü-de tso z-kön, keh nying feh ing-ke ta ge k'e.

·39 Ge-he siang-tsang, zing-ts liang-'ô feng-k'e, Pô-nô-pô ta Mô-k'o k'e-jün tao Kyü-pi-lu;

·40 Pao-lo kæn Si-læh, hyüong-di de ge-he gyiu Zông-ti-keh eng-yü ziu dong-sing.

·41 Ge kying-ku Jü-li-ô teh Kyi-li-kô, kyin-ku kao-we.


## Sd. 16.

**_1 Pao-lo 'ang tsiu-keh-li peh Di-mo-t'a, 7 Sing-Ling ao ge tao Mô-gyi-teng k'e, 14 Lü-ti-ô siang-sing, 16 Pao-lo kön-c'ih zia-kyü. 19 Yü ge kön-c'ih kyü Pao-lo teh Si-læh bi tang, kwæn ze kæn-lao. 26 Di yiao-dong k'e kæn-lao-keh meng. 31 Kwön-kæn-keh siang-sing, 37 ziu fông ge-he._**

·1 Ge tao Deh-pi teh Lu-z-teh: ze-kæn yiu ih-ke meng-du, ming-z Di-mo-t'a, ge nyiang z Yiu-t'a siang-sing-keh nyü-nying, ge pang z Hyi-læh nying.

·2 Lu-z-teh teh Yi-ko-nyin-keh hyüong-di tu ts'ing-tsæn ge.

·3 Pao-lo siang keh nying jü-de k'e; yü ze-kæn-keh Yiu-t'a nying 'ang tsiu-keh-li peh ge; ing-yü tu hyiao-teh ge pang z Hyi-læh nying.

·4 Ge-he tseo-ku kôh zing-li, peh Yia-lu-sæh-lang-keh s-du teh tsiang-lao su ding-keh kwe-kyü, kao-fu meng-du pao-siu.

·5 Su-i cong kao-we siang-sing-keh sing kah-nga kyin-ku, nying-keh su-moh nyih-nyih kô-ts'eo.

·6 YI-KYING kying-ku Feh-lü-kô teh Kô-læh-t'a, bi Sing-Ling kying-lao feh hyü ge-he ze Ô-si-ô kông dao-li;

·7 tao Me-si-ô, ziu wa-sön tao Pi-t'e-nyi k'e; tsih-z Sing-Ling feh hyü ge;

·8 tseo-ku Me-si-ô, lôh Deh-lo-ô k'e.

·9 Yia-li Pao-lo mông-djôh hyin-ling; Yiu ih-ke Mô-gyi-teng nying gyi ze-teh, gyiu ge kông, “Ts'ing ng ku tao Mô-gyi-teng, pông-zu ngô-he.”

·10 Pao-lo mông-djôh keh hyin-ling, ngô-he jü-tsih wa-sön tao Mô-gyi-teng k'e, ding-kyü z Cü ao ngô-he djün foh-ing peh ge-he.

·11 Ziu jong Deh-lo-ô k'e-jün, ih-dzih sa-tao Sæh-mô-deh-læh, di-nyi nyih tao Nyi-ô-po-li;

·12 jong kæn tao Fi-lih-pi, ziu-z Mô-gyi-teng tong-pin deo-ih tu zing, yi z Lo-mô nying-keh zing: keh zing-li ngô-he tæn-kôh kyi nyih.

·13 Ön-sih-nyih tseo-c'ih zing-nga 'o-pin, tao ih-ke su-zông tao-kao su-ze; zo-lôh, teh jü-zih ze-kæn-keh nyü-nying kông dao-li.

·14 Yiu ih-ke nyü-nying, ming-z Lü-ti-ô, z T'e-ngô-t'e-læh zing-li ma ts-hwa-pu-keh nying, z kying-pa Zông-ti, ze-teh t'ing: Cü k'e-dao ge-keh sing, peh ge liu-sing Pao-lo shih-wa.

·15 Ge-z teh 'eh-kô ziu si-li, ziu gyiu ngô-he kông, “Ng-he ziah sön ngô z siang-sing Cü-keh, ts'ing tao ngô u-li k'e djü.” Ziu liu ngô-he tsing-k'e.

·16 Ts-'eo ngô-he tseo-tao tao-kao su-ze, p'ong-djôh ih-ke ô-deo, z bi zia-kyü vu-keh; ge ky'i-k'o, dzæn hyü-to dong-din peh cü-nying-kô.

·17 Ge keng Pao-lo teh ngô-he, ao-ky'i-le kông, “Keh-sih nying z ting kao Zông-ti-keh nu-boh, djün teh-kyiu-keh dao-lu peh ngô-he.”

·18 Ge hao-liang nyih z-t'ih tso-fæh. Pao-lo feh cong-i, le-cün teh kyü kông, “Ngô yüong Yia-su Kyi-toh-keh ming-deo feng-fu ng jong ge c'ih-le.” Kyü ziu c'ih-le.

·19 Ge cü-nying-kô mông ge-he sô-mông-keh dzæn-deo yi-kying sih-gao, ziu k'ô Pao-lo teh Si-læh, t'a ge tao z-dziang-zông k'e kyin kwön,

·20 ka tao kwön su-ze, kông, “Keh-sih nying ze-teh ts'ao-ziao ngô-he zing-li, ge z Yiu-t'a nying,

·21 yi ze-teh djün ngô-he Lo-mô nying feh ing-ke ziu, feh ing-ke tso-keh kwe-kyü.”

·22 Cong-nying jü-de üong-zông-le ti-dih ge: kwön feng-fu t'eh-gao ge-he i-zông, yüong kweng tang ge.

·23 Tang hyü-to kyi-su, kwæn-lôh kæn-lao, feng-fu kwön-kæn-keh lao-k'ao kwön-siu ge:

·24 ge teh-djôh keh feng-fu, ziu peh ge-he kwæn ze do-kæn, peh ge kyiah yüong kyiah-zæh zæh-lao.

·25 Mao pön-yia Pao-lo teh Si-læh tao-kao, ts'ông-s tsæn-mi Zông-ti, væn-nying tu t'ing-djôh;

·26 mah-ding di dong-teh-mang, kæn-lao-keh di-kyi yiao-dong; meng lih-k'eh tu k'e-k'e, kôh-nying liao-k'ao tu t'eh-lôh.

·27 Kwön kæn-keh kw'eng-sing, mông-djôh kæn-lao meng tu k'e-k'e, ts'eng væn-nying yi-kying dao-k'e, ziu bæh-c'ih tao, z-kyi iao zing s.

·28 Pao-lo ao-hyiang, kông, “Hyiao z 'e z: ngô-he tu ze-i.”

·29 Kwön kæn-keh ao nying teng-liang do-le, t'iao-tsing, gæh-gæh-teo p'oh ze Pao-lo Si-læh min-zin,

·30 ta ge-he c'ih, kông, “Sin-sang, ngô ing-ke tsa tso hao teh kyiu?”

·31 Ge-he kông, “Yüong siang-sing Cü Yia-su Kyi-toh, ng teh 'eh-kô tu hao teh kyiu.”

·32 Ziu kông Cü-keh dao-li peh ge t'ing, teh ge u-li-keh nying.

·33 Tông yia ge si ge liang-ke siang-'eng; ge z-kyi teh 'eh-kô lih-k'eh ziu si-li.

·34 Be ge-he tseo-tao z-kyi u-li, pa ts'e-su ts'ing ge: ge z-kyi teh 'eh-kô yü siang-sing Zông-ti, ting kao-hying.

·35 Tao t'in-liang, kwön ao ts'a-yüoh le, kông, “Hao fông keh liang-ke nying.”

·36 Kwön kæn-keh jü-tsih peh keh shih-wa t'ong-ts Pao-lo, “Kwön ts'a nying le kông hao fông ng-he; yin-ze ng-he hao c'ih-k'e, bing-ön k'e.”

·37 Pao-lo teh ge-he kông, “Ngô-he z Lo-mô nying, vong ding ze ku, wæ we ze cong-nying min-zin tang ngô-he, yi kwæn-lôh kæn-lao; yin-ze iao s-'ô fông ngô-he c'ih feh? Keh-z tön feh-k'o; iao ge z-kyi le be ngô-he c'ih.”

·38 Ts'a-yüoh peh keh shih-wa we-pao kwön. Kwön t'ing-djôh ge-he z Lo-mô nying, p'ô-gyü;

·39 ziu le ky'ün ge-he, be ge c'ih, ts'ing ge li-k'e keh zing-li.

·40 Ge-he tseo-c'ih kæn-lao, tao Lü-ti-ô u-li; kyin hyüong-di, ön-yü ge-he ziu k'e-gao.


## Sd. 17.

**_1 Pao-lo ze T'ih-sæh-lo-nyi-kô djün-dao, 4 ze-kæn yiu-sih siang-sing, yiu-sih pih-næn ge. 10 Kao-yiu song ge tao Pi-li-ô, ze-kæn ge djün-dao. 13 Ze T'ih-sæh-lo-nyi-kô ziu pih-næn, 15 ziu tao Ngô-tin, ze-kæn bin-ming, djün ge-he feh sih-teh üong-weh-keh Zông-ti, 34 hyü-to siang-sing Kyi-toh._**

·1 GE-HE kying-ku Ön-fi-po-li teh Ô-po-lo-nyi-ô, ziu tao T'ih-sæh-lo-nyi-kô, ze-kæn yiu Yiu-t'a nying jü-we-dông:

·2 Pao-lo tsiao lao-li tseo-tsing, sæn-ke ön-sih-nyih teh ge-he bin-leng Sing-shü,

·3 ka-shih ge, te-tsing Kyi-toh ing-ke ziu næn, s-gao tse-weh; yi kông, “Ngô su djün peh ng-he-keh Yia-su, ziu-z Kyi-toh.”

·4 Nen-cong yiu kyi-ke siang-sing, ziu ts'ing-gying Pao-lo teh Si-læh; wæ-yiu hyü-to gyin-sing-keh Hyi-læh nying, kyü-djong nyü-nying ah feh siao.

·5 Dæn-z feh siang-sing-keh Yiu-t'a nying sang k'eh-tu sing, jü-zih kyi-ke kwông-kweng, ts'ao-lön zing-li; c'ông-tsing Yia-seng u-li, iao t'a ge-he c'ih-le peh pah-sing.

·6 Zing-feh-djôh, ziu t'a Yia-seng teh kyi-ke hyüong-di k'e kyin kwön, ao-ky'i-le kông, “Keh-sih fæn-lön t'in-'ô cü-ts ah tao-i le;

·7 Yia-seng siu-liu ge: keh-sih nying tu z yü-be Ke-sæh-keh 'ao-ling, kông yiu bih-ke wông-ti, Yia-su.

·8 Cong-nying teh kwön-fu t'ing-djôh keh-sih z-kön, ziu kying-nga.

·9 Kwön c'ü Yia-seng teh gyi-yü nying-keh pao-zông ziu fông ge.

·10 Hyüong-di lih-k'eh song Pao-lo Si-læh tông-yia tao Pi-li-ô: ih tao ziu tseo-tsing Yiu-t'a nying jü-we-dông.

·11 Keh-sih nying hao-jü ze T'ih-sæh-lo-nyi-kô cü-ts, ing-yü ge-he ih-sing zing-nyün tsih-ziu dao-li, nyih-nyih k'ao-kyiu Sing-shü, iao hyiao-teh keh dao-li z feh-z.

·12 Su-i nen-cong yiu hyü-to siang-sing; wæ-yiu Hyi-læh kyü-djong-keh nyü-nying teh nön-nying ah feh siao.

·13 T'ih-sæh-lo-nyi-kô-keh Yiu-t'a nying hyiao-teh Pao-lo ze Pi-li-ô djün Zông-ti-keh dao-li, yi tseo-le, ts'ao-lön pah-sing.

·14 Hyüong-di ziu peh Pao-lo tao he-pin k'e: Si-læh teh Di-mo-t'a ning-gyiu djü ze-kæn.

·15 Be Pao-lo cü-ts ta ge tao Ngô-tin: Pao-lo feng-fu ge-he ao Si-læh Di-mo-t'a kw'a-ting le, ge-he tsih-ziu ge feng-fu cün-k'e.

·16 PAO-LO ze Ngô-tin teng ge, mông-djôh zing-li tu yiu nyi-su-moh-tiao, sing-li dziah-kyih.

·17 Su-i ze jü-we-dông teh Yiu-t'a nying teh gyin-sing cü-ts jü-de bin-leng, nyih-nyih ze z-dziang-zông teh su p'ong-djôh cü-ts ah z-t'ih.

·18 Yiu kyi-ke Yi-pi-ku-lo teh Z-to-ô-keh doh-shü-nying pæn-pôh ge. Yiu-sih kông, “Keh kông to wa cü-ts siang kông, zah-m?” Yiu-sih kông, “Ge z ziang djün bih-koh kyü-zing:” ing-yü Pao-lo djün Yia-su teh tse-weh-keh dao-li.

·19 Ge-he ky'in ge ta tao Ô-liah-pô-ku, kông, “Ng su kông-keh sing dao-li ngô-he hao hyiao-teh feh?

·20 Yü ng yiu kyi-yiang hyi-gyi z-kön djün-tao ngô-he ng-tô: ngô-he iao hyiao-teh yü zao i-s.”

·21 (Ngô-tin nying teh tæn-kôh kæn-keh c'ih-meng nying feh kwön bih-yiang, tæn cong-i kông-kông t'ing-t'ing sing-veng.)

·22 Pao-lo gyi ze Ô-liah-pô-ku cong-yiang, kông, “Cong-yü Ngô-tin nying, ngô mông ng-he pah-yiang z-kön z ting kying-djong kyü-zing.

·23 Ing-yü ngô te tseo-ku, mông ng-he su pa-keh, p'ong-djôh ih-ke dæn yiu sia-teh, kông, ‘VI-SIH-TS ZÔNG-TI.’ Ng-he feh sih-teh wæ we pa Ge, keh-yü Zông-ti ngô ziu djün peh ng-he.

·24 Keh-yü zao yü-dziu teh ge li-min væn-veh-keh Zông-ti, Ge kyi-zin z t'in-di-keh Cü-tse, feh djü ze nying siu su zao-keh miao-yü;

·25 ah feh-z nying siu hao voh-z Ge, ziang yiu zah-m ky'üih-siao, Ge fæn-cün s weh-ming, k'eo-ky'i, teh væn-pah meh-z, peh cong-nying.

·26 Ge jong ih-ke keng-mah zao-c'ih væn-koh nying hao djü ze kôh-tao-c'ü di-zông; ping-ts'ia 'æn-ding ge z-'eo, teh ge-he su djü-keh ts-ka;

·27 iao ge-he zing keh-yü Cü, 'oh-tsia môh-le-môh-k'e we zing-djôh Ge; gyi-zih Ge z li ngô-he kôh-nying feh yün:

·28 ing-yü ngô-he yiu weh-ming, we 'ang-dong, ze-teh tso nying, tu z k'ao-djôh Ge; ziang ng-he z-kyi tso s cü-ts yiu-sih kông, ‘Ngô-he tu z Ge sang.’

·29 Kyi-zin z Zông-ti sang, ngô-he ziu feh ing-ke ts'eng Zông-ti-keh t'i-tsih z ziang kying-ts, nying-ts, zih-deo, bi nying-keh siu-dön teh ling-ky'iao su tiao-k'eh.

·30 Yi-zin feh ming-bah-keh z-si Zông-ti feh cü-kyiu; dæn-z yin-ze feng-fu kôh-tao-c'ü væn-pah nying tu iao hwe-ke:

·31 ing-yü Ge yi-kying 'æn-ding nyih-ts, iao t'ôh Ge su sih-lih-keh Nying, tsiao tsing-dzih sing-p'ön si-zông; su-i peh Ge s-gao tse-weh-keh bing-kyü, peh cong-nying hao siang-sing.”

·32 Ge-he t'ing s-gao tse-weh shih-wa. yiu-sih siao ge; yiu-sih kông, “Ngô-he tse t'ing ng kông keh z-kön.”

·33 Pao-lo z-t'ih li-k'e cong-nying.

·34 Yiu kyi-ke keng ge, siang-sing: nen-cong yiu Ô-liah-pô-ku nying Tiu-nyi-siu, teh ih-ke nyü-nying ming-z Da-mo-li, wæ-yiu kyi-ke teh ge jü-de.


## Sd. 18.

**_1 Pao-lo ze Ko-ling-to tso siu-nyi, yi djün-dao peh bih-koh nying: 9 Cü ze hyin-ling ao ge feh iao p'ô, fông-tæn djün-dao. 12 Pao-lo ze Kô-liu min-zin bi kao-zông, dæn-z Kô-liu feh kwön-tsiang. 18 'Eo-deo ge tao kôh zing-li kyin-ku meng-du. 24 Ô-kyü-læh teh Pah-kyi-læh ts-si ka-shih Zông-ti-keh dao-li peh Ô-po-lo, 28 'eo-deo ge djün dao-li yiu neng-kön._**

·1 KEH z-kön ts-'eo Pao-lo li-k'e Ngô-tin, tao Ko-ling-to.

·2 P'ong-djôh ih-ke Yiu-t'a nying ming-z Ô-kyü-læh, sang ze Peng-tu, ge teh ts'i-ts Pah-kyi-læh te jong Yi-da-li le, ing-yü Kah-lao-tiu c'ih 'ao-ling ao Yiu-t'a nying tu li-k'e Lo-mô kying-zing: Pao-lo tao ge-he su-ze le;

·3 ing-yü z tso-yiang siu-nyi, ziu djü ze ge-he u-li tso sang-weh; ge-he z tso tsiang-bong-keh.

·4 Pao-lo me ön-sih-nyih ze jü-we-dông bin-leng, ky'ün Yiu-t'a teh Hyi-læh nying.

·5 Teng Si-læh Di-mo-t'a jong Mô-gyi-teng le, Pao-lo sing-li dziah-kyih, teh Yiu-t'a nying tso te-tsing Yia-su z Kyi-toh.

·6 Yiu-t'a nying pæn-pôh yi kông hyü-pông shih-wa, Pao-lo i-zông teo-teo, teh ge-he kông, “Ng-he hyüih kyü tao ng-z deo-zông; ngô z kön-zing: jong-kying-yi-'eo ngô tao bih-koh nying su-ze k'e.”

·7 Ziu li-k'e ge-he, tseo-tsing ih-veng nying-kô, ming-z Yiu-z-tu, z kying-pa Zông-ti cü-ts, ge-keh oh teh jü-we-dông lin-gying.

·8 Kwön jü-we-dông Kah-li-z-pu teh 'eh-kô tu siang-sing Cü; Ko-ling-to nying t'ing keh dao-li siang-sing ziu si-li cü-ts, ah yiu hyü-to.

·9 Yia-li Pao-lo mông-djôh hyin-ling, Cü teh ge kông, “Hyiao p'ô; ng yüong djün-dao, hyiao feh kông:

·10 Ngô teh ng jü-de, m-nying we dong-siu 'e ng; ing-yü ze keh zing-li Ngô yiu hyü-to pah-sing.”

·11 Ge djü ze-kæn nyin-pön, kao-hyüing ge-he Zông-ti-keh dao-li.

·12 Kô-liu tso Ô-ke-ô tsong-toh z-'eo, Yiu-t'a nying ih-zi kong-kyih Pao-lo, t'a ge tao fæh-dông, kông,

·13 “Keh nying ky'ün cong-nying feh tsiao leh-fæh pa Zông-ti.”

·14 Pao-lo iao k'e k'eo, Kô-liu teh Yiu-t'a nying kông, “Ziah yiu feh kong-dao, teh kæn-ôh-keh ön-gyin, ngô ing-ke ne-sing t'ing ng-he Yiu-t'a nying:

·15 ziah kông-tao bin-leng dao-li ming-z teh ng-he-keh leh-fæh, ng-he z-kyi li-dzih; ngô fe sing-p'ön keh z-kön.”

·16 Ziu kön ge-he c'ih fæh-dông.

·17 Cong Hyi-læh nying bæh-lao kwön jü-we-dông-keh Su-di-nyi. ze fæh-dông-zin tang ge. Keh-sih z-kön Kô-liu tu feh kwön.

·18 Pao-lo djü hao-kyi nyih, ziu bih-k'e cong hyüong-di, k'e-jün sa tao Jü-li-ô, Pah-kyi-læh teh Ô-kyü-læh jü-de k'e; ze Kyin-kah-li tsin deo-fæh; ing-yü yiu nyün-sing hyü-ku.

·19 Tao Yi-feh-su, ziu li-k'e ge liang-ke: ge-z tseo-tsing jü-we-dông, teh Yiu-t'a nying bin-leng.

·20 Ge-he ts'ing ge jü-de to djü kyi-nyih, ge feh k'eng;

·21 ziu bih-k'e ge-he, kông, “Keh tsih-ts' kw'a tao, ngô tsong iao tao Yia-lu-sæh-lang k'e siu ge: Zông-ti ziah k'eng, ngô tse cün-le mông ng-he.” Ziu k'e-jün li-k'e Yi-feh-su.

·22 Tao Ke-sæh-li-ô, ziu zông Yia-lu-sæh-lang mông-mông kao-we, 'eo-le tao Ön-di-ah.

·23 Tæn-kôh to nyih, yi dong-sing, a-ts' kying-ku Kô-læh-t'a teh Feh-lü-kô, kyin-ku cong meng-du-keh sing.

·24 Yiu ih-ke Yiu-t'a nying ming-z Ô-po-lo, sang ze Ô-lih-sæn-t'a, ge ting yiu k'eo-ze, we ka-shih Sing-shü, tao Yi-feh-su le.

·25 Keh nying yi-kying 'ôh-ku Cü-keh dao-li; yiu nyih-sing, su-i ts-si kao-hyüing pah-sing Cü-keh z-kön, dæn-z tsih hyiao-teh Iah-'ön-keh si-li:

·26 ge ze jü-we-dông fông-tæn ze-teh kông. Ô-kyü-læh teh Pah-kyi-læh t'ing-djôh, ziu liu ge, ge-he ka-shih Zông-ti dao-li peh ge kah-nga ts-si.

·27 Ô-po-lo siang tao Ô-ke-ô k'e, cong hyüong-di sia-sing, ts'ing meng-du tsih-ziu ge: kyi-zin tseo-tao, ge ting pông-zu teh-djôh eng-yü siang-sing-keh nying:

·28 ing-yü ge ze cong-nying min-zin gyih-lih pôh-tao Yiu-t'a nying, yüong Sing-shü piao-ming Yia-su z Kyi-toh.


## Sd. 19.

**_6 Kyi-ke meng-du ziu Sing-Ling. 9 Yiu-t'a nying hyü-pông, Zông-ti yüong Pao-lo-keh siu tso hyü-to gyi-z. 13 Tseo-kông-wu kön kyü-keh Yiu-t'a nying, 16 bi kyü tang-ku. 19 Zia-fæh-keh shü siao-gao. 24 Ti-mi-tiu yü t'ön-sing ts'ao-lön pah-sing, iao k'ô Pao-lo, 35 ih-ke veng-kwön ky'ün ge-he hyiao nao-z._**

·1 Ô-po-lo ze Ko-ling-to z-'eo, Pao-lo yi-kying jong zông-lu kying-ku, tao Yi-feh-su, p'ong-djôh kyi-ke meng-du:

·2 ziu meng ge-he kông, “Ng-he siang-sing z-'eo tsih-ziu Sing-Ling feh?” Ge-he teh ge kông, “Sing-Ling yiu m-yiu, ngô-he vong t'ing-djôh.”

·3 Pao-lo teh ge-he kông, “Keh-yiang-ts, ng-he ziu zah-m si-li?” Ge-he kông, “Iah-'ön-keh si-li.”

·4 Pao-lo kông, “Iah-'ön z 'ang hwe-ke-keh si-li, t'ong-ts pah-sing iao siang-sing 'eo-jü ge le Cü-ts, ziu-z Kyi-toh Yia-su.”

·5 Ge-he t'ing-djôh ziu vong Cü Yia-su-keh ming-deo ziu si-li.

·6 Pao-lo siu en-en ge-he, Sing-Ling ling-djôh ge-he; ziu kông kôh-c'ü t'u-wa, teh vi-le z-kön.

·7 Ih-gyüong mao zih-nyi-ke nying.

·8 Pao-lo tseo-tsing jü-we-dông, fông-tæn kông, yiu sæn-ke nyüih bin-leng ky'ün ge-he Zông-ti koh z-kön.

·9 Yiu kyi-ke nying sing ngang feh siang-sing, ze cong-nying min-zin hyü-pông keh dao-li; Pao-lo ziu li-k'e ge-he, yi ao meng-du li-k'e ge-he, nyih-nyih ze T'e-læh-nu shü-yün bin-leng dao-li.

·10 Keh-t'ih yiu liang nyin; djü ze Ô-si-ô cü-ts, feh-leng Yiu-t'a Hyi-læh nying, tu t'ing-djôh Cü Yia-su-keh dao-li.

·11 Zông-ti yüong Pao-lo-keh siu tso kah-nga gyi-z:

·12 zing-ts peh siu-kying, 'oh-tsia yü-gyüing, jong Pao-lo sing-zông do tao bing-nying sing-zông, ge-keh bing ziu t'e-gao, ôh-kyü ziu c'ih-le.

·13 Yiu kyi-ke tseo-kông-wu kön kyü-keh Yiu-t'a nying, ze ôh-kyü vu-keh cü-ts sing-zông yüong Cü Yia-su-keh ming-deo, kông, “Ngô-he k'ao Pao-lo su djün-keh Yia-su, feng-fu ng c'ih-k'e.”

·14 Yiu ih-ke Yiu-t'a tsi-s-tsiang Z-kyi-ngô yiu ts'ih-ke n-ts z-t'ih tso-fæh.

·15 Ôh-kyü we-teh, kông, “Yia-su ngô hyiao-teh, Pao-lo ngô nying-teh; dæn-z ng-he z zao-teh nying?”

·16 Ôh-kyü vu-keh nying ziu t'iao-ku, tang-shü ge, æh-voh ge; peh ge-he c'ih-diao-diao ziu siang dao-c'ih oh-nga.

·17 Djü ze Yi-feh-su-keh Yiu-t'a teh Hyi-læh nying tu hyiao-teh keh z-kön; ge-he tu p'ô-gyü; Cü Yia-su-keh ming-deo ziu teh-djôh ts'ing-tsæn.

·18 Siang-sing-keh nying yiu hyü-to tseo-le tsiao-nying ze, kong-c'ih[^19-18] z-kyi su tso z-kön.

·19 Ping-ts'ia 'ang zia-fæh cü-ts yiu hyü-to do-zi ge-keh shü, ze cong-nying min-zin siao-gao: ge-he ku-ku ge kô-din, dzih ng-væn nying-ts.

·20 Z-t'ih Cü-keh dao-li yüih-fæh hying-wông, yi teh-sing.

·21 Keh-sih z-kön tso-wön, Pao-lo kyüih-i kying-ku Mô-gyi-teng Ô-ke-ô, tao Yia-lu-sæh-lang, kông, “Tao kæn ts-'eo, ngô pih iao k'e mông Lo-mô.”

·22 Ziu ts'a ge liang-ke pông-siu Di-mo-t'a teh Yi-læh-tu tao Mô-gyi-teng; ge-z dzæn-djü ze Ô-si-ô.

·23 KEH z-'eo yü keh dao-li ting ts'ao-lön.

·24 Yiu ih-ke nying-ziang ming-z Ti-mi-tiu, z tso Ô-ti-mi nying-ts veh-hön-keh, peh ge ho-kyi dzæn dong-din feh siao:

·25 ge ao-zi keh-sih nying teh tso keh 'ông-tông-keh lao-s, kông, “Bong-yiu, ng-he hyiao-teh ngô-he k'ao keh 'ông-tông dzæn din.

·26 Yin-ze keh Pao-lo, ng-he mông-djôh yi t'ing-djôh fi-tæn ze Yi-feh-su, ts'ô-feh-to t'ong Ô-si-ô ky'ün-sing ta-gao hyü-to nying, kông nying-keh siu su tso-keh sön-feh-teh zing:

·27 fi-tæn ngô-he sang-i peh nying mông-feh-ky'i; ziu-z keh-yü ting do nyü zing Ô-ti-mi-keh miao-yü ah iao bi k'ön-ky'ing, ping-ts'ia t'ong Ô-si-ô teh pin-t'in-'ô su kyüong-vong Ô-ti-mi-keh yü-nyin ah iao mih-gao.”

·28 Ge-he t'ing keh shih-wa ky'i-teh-mang, ziu ao-ky'i-le kông, “Yi-feh-su nying-keh Ô-ti-mi do-teh-mang!”

·29 'Eh zing-li tu ts'ao-lön; k'ô Mô-gyi-teng nying Kô-yiu teh Ô-li-dæh-ku, z teh Pao-lo jü-de c'ih-meng cü-ts, ziu ih-zi c'ông-tsing hyi-kwön.

·30 Pao-lo siang tseo-tsing pah-sing cong-yiang; meng-du tsu-lao ge.

·31 Ô-si-ô kwön ah yiu kyi-ke, z teh Pao-lo siang-hao, ts'a nying le ky'ün ge tön feh-k'o tseo-tsing hyi-kwön.

·32 Ge-he 'eo-long hyiang-liang feng-feh-c'ih: jü-zih lön-feng-feng, yiu ih-do-pön wæ feh hyiao-teh yü zao z-kön jü-zih.

·33 Yiu-t'a nying peh Ô-lih-sæn-t'a fæn-c'ih, gyi ze cong-nying min-zin. Ô-lih-sæn-t'a siu yüih-yüih, iao feng-p'eo peh pah-sing.

·34 Cong-nying hyiao-teh ge z Yiu-t'a nying, ziu 'eh-k'eo-zi-dong ao-ky'i-le, kông, “Yi-feh-su nying-keh Ô-ti-mi do-teh-mang!” keh væn-ts mao ih-ke z-zing.

·35 Yiu ih-ke veng-kwön ky'ün-sih cong-nying, kông, “Yi-feh-su nying, kæh-nying feh hyiao-teh Yi-feh-su zing-li z kwön-siu keh-yü ting do nyü zing Ô-ti-mi, teh jong Tiu-z kông-lôh-keh ziang?

·36 Keh z-kön kyi-zin m-kao pæn-pôh, ng-he ing-ke ön-zing, feh-k'o lön-tso.

·37 Keh-sih nying vong t'eo miao-yü-keh meh-z, yi feh sih-doh ng-he zing, ng-he t'a ge tao-i le.

·38 Ziah-z Ti-mi-tiu teh ge lao-s iao teh bih-ke tang kwön-s, yiu sing-z-keh nyih-ts, ah yiu kwön; liang-'ô tu hao sing ming-bah.

·39 Ng-he ziah meng bih-yiang z-kön, hao ze 'eh-li-keh kong-we kyüih-tön ge.

·40 Kông-tao kying-nying z-kön, sang-teh iao kao ngô-he ts'ao-lön; ing-yü m-kao shih-wa hao feng-p'eo keh nao-z.”

·41 Kông wön, ge ziu sæn-k'e cong-nying.


## Sd. 20.

**_1 Pao-lo tao Mô-gyi-teng k'e. 7 Ge ze-kæn fu væn-ts'æn kông dao-li. 9 Yiu-t'e-ku tih s, Pao-lo peh ge weh-cün-le. 17 Ze Mi-li-tu ao-le Yi-feh-su-keh tsiang-lao, t'ong-ts ge-he tsiang-le iao p'ong-djôh z-kön, 28 Zông-ti-keh yiang t'ôh-fu ge-he, 29 yi t'ong-ts ge ze ge-he cong-yiang kô sin-sang we c'ih-le, 32 teh ge-he tao-kao._**

·1 KEH ts'ao-lön ön-zing, Pao-lo ao-le meng-du ky'ün ge, feng-bih ih-fæn, ziu tao Mô-gyi-teng.

·2 Kying-ku keh-sih di-fông, yüong hyü-to shih-wa ky'ün ge-he, ziu tao Hyi-læh.

·3 Djü ze-kæn sæn-ke nyüih, ge iao k'e-jün tao Jü-li-ô, Yiu-t'a nying yüong kyi-meo iao 'e ge; ziu kyüih-i ku Mô-gyi-teng cün-k'e.

·4 Keng ge tao Ô-si-ô cü-ts, yiu Pi-li-ô nying Su-pô-teh, T'ih-sæh-lo-nyi-kô-keh Ô-li-dæh-ku teh Si-kong-tu, Deh-pi-keh Kô-yiu, wæ-yiu Di-mo-t'a; Ô-si-ô-keh T'e-kyi-ku teh Deh-lo-fi-mo.

·5 Ge-he ku-sin, ze Deh-lo-ô teng ngô-he.

·6 Vu-kao-tsih ts-'eo, ngô-he jong Fi-lih-pi k'e-jün, ng-nyih tao Deh-lo-ô, teh ge-he we-djôh; ze-kæn tæn-kôh ts'ih-nyih.

·7 Ts'ih-nyih-keh deo-nyih, meng-du jü-zih p'ah ping, Pao-lo di-nyi nyih iao ky'i-sing, su-i teh ge-he kông dao-li; ih-dzih kông tao pön-yia.

·8 Ze ge-he jü-zih-keh leo-zông yiu hyü-to teng-liang.

·9 Yiu ih-ke 'eo-sang, ming-z Yiu-t'e-ku, zo ze c'ông-zông, tang k'eh-c'ong; Pao-lo kông dziang-kyiu, ge kw'eng-k'e, ziu jong sæn-zeng-leo tih-lôh; tông-ky'i yi-kying s-gao.

·10 Pao-lo tseo-lôh, p'oh ze ge sing-zông, peh ge k'u-lao, kông, “Ng-he feh iao kying-hông; ge sing-ming wæ ze-teh.”

·11 Ziu tse zông leo, p'ah ping, yi ky'üoh-ku, teh ge-he jü-de kông dziang-kyiu, dzih-tao t'in-liang, ziu ky'i-sing.

·12 Keh 'eo-sang weh-gao, ge-he ky'in ge, kôh-nying ting ön-yü.

·13 Ngô-he lôh-jün, sa tao Ô-shôh, iao ze-kæn tsih Pao-lo: ing-yü ge z-t'ih iah-ding, ge-z tseo 'ön-lu.

·14 Ze Ô-shôh we-djôh Pao-lo, tsih ge lôh-jün, sa tao Mi-t'e-li-nyi.

·15 Jong kæn k'e-jün, di-nyi nyih sa tao Kyi-ah te-'ön; di-sæn nyih sa-tsing Sæh-mo; p'ao ze To-kyi-lin, di-s nyih tao Mi-li-tu.

·16 Pao-lo kyüih-i sa-ku Yi-feh-su, min-teh Ô-si-ô to tæn-kôh kong-fu; siang kw'a-ting, 'oh-tsia ng-shing-tsih-keh nyih-ts hao tao Yia-lu-sæh-lang.

·17 PAO-LO jong Mi-li-tu ts'a nying tao Yi-feh-su ts'ing kao-we-keh tsiang-lao.

·18 Le-gao, Pao-lo teh ge-he kông. “Ng-he tu hyiao-teh jong ngô ky'i-ts'u tao Ô-si-ô yi-le, zông-zông teh ng-he jü-de tsa-sang tso-nying,

·19 voh-z Cü yiu ih-ts'ih-keh ky'in-hyü, c'ih ngæn-li, yi bi Yiu-t'a nying meo-'e ngô-keh næn-deo:

·20 væn-pah kwæn-djôh ng-he-keh ih-c'ü ngô vong ing-mön, ze cong-nying min-zin teh kôh-nying oh-li t'ong-ts ng-he, kao-hyüing ng-he;

·21 ky'ün Yiu-t'a nying teh Hyi-læh nying, tu iao hwe-ke kyü-voh Zông-ti, siang-sing ngô-he Cü Yia-su Kyi-toh.

·22 “Yin-ze ngô sing vôh-lao tao Yia-lu-sæh-lang k'e, feh-ts ze-kæn we p'ong-djôh zah-m z-kön:

·23 tsih-z Sing-Ling ze kôh zing-li ts-tin ngô, kông yiu kw'eng-pông teh wæn-næn ze-teh teng ngô.

·24 Dæn-z keh z-kön ngô feh tông ka-i, ah fe feh-sô-teh z-keh sing-ming, iao kao-hying tseo-wön ngô lu, tso-zing Cü Yia-su su kao-de ngô-keh tsih-veng, te-tsing Zông-ti eng-yü-keh foh-ing.

·25 “Ngô su-zông ze ng cong-yiang le-k'e djün Zông-ti koh-keh dao-li, ngô hyiao-teh ng-he yi-'eo feh neng tse teh ngô kyin-min.

·26 Su-i ngô kying-nyih tso te-tsing peh ng-he, cong-nying-keh hyüih feh sön ngô tsiang.

·27 Ing-yü Zông-ti-keh ts-i ngô vong ing-mön, tu djün peh ng-he.

·28 Su-i ng-he z yüong ku-djôh z, ah iao ku-djôh keh ih-do-pæn yiang, Sing-Ling su sih-lih ng-he tso kæn-toh-keh, tsiao-kwön Zông-ti-keh kao-we, ziu-z Ge yüong Z-keh hyüih su ma-le.

·29 Ngô hyiao-teh ngô k'e ts-'eo pih-ding yiu li-'e-keh za-lông tseo-tsing ng-he cong-yiang, feh e-sih keh-pæn yiang;

·30 ze ng-he z-kyi cong-yiang ah pih-ding yiu nying c'ih-le, kông zia dao-li, siang yiu-'oh meng-du keng ge.

·31 Su-i ng-he yüong kying-sing, iao kyi-teh ngô sæn-nyin kong-fu nyih yia feh hyih yiu ngæn-li ky'ün ng kôh-nying.

·32 “Hyüong-di, ngô yin-ze peh ng-he t'ôh-fu Zông-ti, teh Ge eng-yü-keh dao-li, keh dao-li neng-keo zing-ziu ng-he-keh teh-'ang, yi s-peh ng-he sæn-nyih ze cong sing-du ts-cong.

·33 Ngô vong t'ön kæh-nying-keh kying-ts, nying-ts, teh i-zông.

·34 Ng-he tu hyiao-teh ngô keh-shông siu z kyüong-ing ngô-keh yüong-dziang, ah kyüong-ing ngô dong-de cü-ts.

·35 Ngô væn-pah z-kön tso pông-yiang peh ng-he, iao ng-he z-t'ih lao-loh, pông-zu nyün-ziah cü-ts, yi iao ng-he kyi-teh Cü Yia-su shih-wa, ziu-z, ‘S eng, pi ziu eng, kah-nga yiu foh-ky'i.’”

·36 Kông-ku, gyü-lôh, teh cong-nying jü-de tao-kao.

·37 Ge-he tu t'ong-k'oh, k'u-lao Pao-lo deo-kying, teh ge 'o-cü,

·38 ge-he ting iu-zeo, yü ge kông “yi-'eo fe tse kyin ge min.” Ziu song ge lôh-jün.


## Sd. 21.

**_1 Pao-lo feh t'ing ky'ün ih-ding tao Yia-lu-sæh-lang k'e. 9 Fi-lih yiu s-ke nô we kông sin-ts shih-wa. 17 Pao-lo tao Yia-lu-sæh-lang k'e, 27 bi k'ô-lao, tsang-ting tang s, 31 Ts'in-tsong kyiu ge, ing-hyü ze pah-sing min-zin feng-p'eo._**

·1 NGÔ-HE li-k'e ge-he, k'e-jün, ih-dzih sa tao Ko-z, di-nyi nyih tao Lo-ti; jong kæn tao P'ô-da-læh,

·2 p'ong-djôh ih-tsih jün iao tao Fi-nyi-kyi, lôh-jün ziu k'e-c'ih.

·3 Mông-djôh Kyü-pi-lu, sa-ku ge jing-siu-pin, hyiang Jü-li-ô k'e, tao T'e-lo zông-'ön: ing-yü jün ze-kæn iao ky'i-ho.

·4 Ngô-he zing-djôh meng-du, teh ge jü-de tæn-kôh ts'ih-nyih: ge-he bi Sing-Ling kön-dong, ao Pao-lo feh iao zông Yia-lu-sæh-lang.

·5 Nyih-ts mön-gao, ngô-he ky'i-sing; ge-he lin nyü-nying n-nô song ngô-he tao zing-nga: tu gyü ze 'ön-zông tao-kao,

·6 jü-de feng-bih, ngô-he lôh-jün, ge-he cün u-li.

·7 Jong T'e-lo sa tao To-li-ma, shü-lu wön-gao; ziu t'ao-sing hyüong-di, jü-de djü ih-nyih.

·8 Di-nyi nyih ngô-he tu ky'i-sing tao Ke-sæh-li-ô: tseo-tsing djün foh-ing Fi-lih-keh u-li, djü ze-kæn. Fi-lih ziu-z keh ts'ih-ke nying ze-nen.

·9 Ge yiu s-ke nô, z do-nyiang, we kông sin-ts shih-wa.

·10 Ngô-he djü to nyih, yiu ih-ke sin-ts-nying, ming-z Ô-kô-pu, jong Yiu-t'a le.

·11 Tao ngô-he su-ze, do Pao-lo-keh kyi-iao-ta, vôh ge z-kyi siu kyiah, kông, “Sing-Ling kông, ‘Keh ta-keh cü-nying-kô, Yiu-t'a nying ze Yia-lu-sæh-lang ah we z-t'ih zôh ge, song peh bih-koh nying-keh siu-li.’”

·12 Ngô-he t'ing keh shih-wa, teh keh di-fông nying tu jü-de ky'ün ge feh iao zông Yia-lu-sæh-lang.

·13 Pao-lo we-teh kông, “Ng-he tsa-sang k'oh, siang-djôh ngô-keh sing? ngô yü Cü Yia-su-keh ming-deo, fi-tæn bi nying kw'eng-pông, ziu-z s ze Yia-lu-sæh-lang ah zing-nyün.”

·14 Ge kyi-zin feh k'eng t'ing ky'ün, ngô-he ziu hyih-gao, kông, “Cü-keh ts-i hao tso-zing.”

·15 Keh kyi-nyih ts-'eo, ngô-he siu-zih 'ang-li, zông Yia-lu-sæh-lang.

·16 Yiu kyi-ke Ke-sæh-li-ô-keh meng-du jü-de k'e, ta ngô-he tao ih-ke lao meng-du, Kyü-pi-lu nying, Nô-seng u-li tæn-kôh.

·17 NGÔ-HE tao Yia-lu-sæh-lang, hyüong-di tu kao-hying nying-tsih ngô-he.

·18 Di-nyi nyih Pao-lo teh ngô-he jü-de tsing-k'e kyin Ngô-kôh; cong tsiang-lao ze-kæn.

·19 Pao-lo t'ao-sing ge-he ku, ziu peh Zông-ti ze bih-koh cong-yiang yüong ge su tso ih-ts'ih z-kön t'ong-ts ge-he.

·20 Ge-he t'ing-ku ziu kyü yüong-wa peh Cü; teh Pao-lo kông, “Hyüong-di, ng mông siang-sing-keh Yiu-t'a nying yiu to-siao væn-su, kông-tao leh-fæh ge-he tu z nyih-sing:

·21 yiu nying teh ge-he kông, ng kao-hyüing ze bih-koh-keh Yiu-t'a nying tu hao tön-gao Mo-si shih-wa, ao ge-he feh iao peh n-ts 'ang tsiu-keh-li, ah feh yüong i lao kwe-kyü.

·22 Yin-ze tsa tsông-fæh? Ing-yü cong-nying t'ing-djôh ng le-gao, pih-ding iao jü-zih.

·23 Ng yüong i ngô-he shih-wa tso: Ngô-he ze-i yiu s-ke nying, yiu nyün-sing hyü-ku;

·24 ng hao ta ge-he, teh ge-he jü-de kyih-zing, de ge do-c'ih fi-yüong, peh ge-he hao t'i-deo: cong-nying ziu hao hyiao-teh su t'ing-djôh ng-keh z-kön tu z kô; yi hyiao-teh ng z-kyi ah z siu leh-fæh tso-nying.

·25 Kông-tao siang-sing-keh bih-koh-nying, ngô-he yi-kying sia sing, ding-kyü ge-he feh yüong siu keh z-kön, tsih iao feh bang-djôh nyi-su-moh-tiao-keh tsi-veh, teh hyüih, lin ts'ih-s-keh cong-sang, teh kæn-ying.”

·26 Pao-lo ta ge-he, di-nyi nyih teh ge-he jü-de kyih-zing-ku tseo-tsing sing-din, t'ong-ts kyih-zing-keh nyih-ts mön-gao, teng-tao de kôh-nying hyin tsi-veh.

·27 Ts'ih-nyih kw'a mön, jong Ô-si-ô le-keh Yiu-t'a nying, mông-djôh Pao-lo ze sing-din, ziu t'iao-so cong pah-sing, dong-siu k'ô ge,

·28 ao-ky'i-le kông, “Yi-seh-lih nying, le pông-zu: keh nying ziu-z kôh-tao-c'ü djün-kao ti-dih ngô-he pah-sing, teh leh-fæh, teh ze-i di-fông: yi ta Hyi-læh nying tseo-tsing sing-din, we-u keh sing-zin su-ze.”

·29 Ing-yü ge-he zin-deo mông-djôh Yi-feh-su nying Deh-lo-fi-mo teh Pao-lo jü-de ze zing-li, su-i ts'eng Pao-lo ta ge tsing sing-din.

·30 Mön zing-li ziu yiao-dong, pah-sing tu diao-le: k'ô Pao-lo, t'a-c'ih sing-din: meng ziu kwæn-gao.

·31 Tsing iao wa-sön tsông ge s, yiu sing-sih djün tao ying-li teh ts'in-tsong, kông, “Yia-lu-sæh-lang tu lön-ky'i-le.”

·32 Ge lih-k'eh teh pah-tsong ky'i ping, diao tao ge-he su-ze; cong-nying mông-djôh ts'in-tsong teh ying-ping, ziu feh tse tang Pao-lo.

·33 Ts'in-tsong tseo-le k'ô ge, feng-fu do liang-kwang t'ih-lin so-lao; meng ge z zao-teh nying, ge tso-ku zah-m z-kön.

·34 Cong-nying ao-ky'i-le; yü lön feng-feng, ts'in-tsong dzô-feh-c'ih yün-ku, feng-fu ta ge tao ying-li.

·35 Tao in-ka-zông, yü cong-nying tsi-mang, ying-ping tsih hao tông ge;

·36 cong pah-sing keng ze 'eo-min, ao-ky'i-le kông, “Tön ge gao.”

·37 Pao-lo kw'a tsing ying-li, teh ts'in-tsong kông, “Ngô hao teh ng kông ih-kyü feh?” Ts'in-tsong kông, “Hyi-læh shih-wa ng hyiao-teh feh?

·38 Ng ky'i feh-z keh Yi-gyih nying, zin-deo tsôh-lön, ta-ling s-ts'in hyüong-siu tseo-c'ih tao hông-yia?”

·39 Pao-lo kông, “Ngô z Yiu-t'a nying, sang ze Kyi-li-kô-keh Da-su, z yiu ming-sing zing-li-keh pah-sing: gyiu ng ing-hyü ngô teh pah-sing kông.”

·40 Ts'in-tsong ing-hyü, Pao-lo ziu gyi ze in-ka-zông, dziao pah-sing siu yüih-yüih. Ge-he ih-ting feh hyiang, Pao-lo yüong Hyi-pah-le t'u-ing teh ge-he kông,


## Sd. 22.

**_1 Pao-lo kông ge tsa-sang siang-sing, 17 tsa-sang bi kæn-shün tso meng-du. 22 Pao-lo kông iao djün dao-li peh bih-koh nying, cong-nying ao-ky'i-le. 24 Bi-bæn iao tang Pao-lo, 25 yü ge kông ge z Lo-mô nying, ts'in-tsong m-tæn tang ge._**

·1 “Cong-yü pah-shoh hyüong-di, ts'ing ng-he t'ing ngô yin-ze feng-p'eo shih-wa.

·2 (Cong-nying t'ing ge yüong Hyi-pah-le-keh t'u-ing teh ge-he kông, kah-nga pih-zing: Pao-lo kông,)

·3 Ngô z Yiu-t'a nying, sang ze Kyi-li-kô-keh Da-su, ze-i zing-li yiang-do ze Kô-mô-lih meng-'ô dziang-si 'ôh-zih tsu-tsong-keh leh-fæh, yü Zông-ti nyih-sing, teh kying-nyih ng kôh-yü ih-yiang:

·4 ngô zin-deo pih-næn jong keh Dao-lu nying tao s-keh di-bu, feh-leng nön-nyü tu pông-ky'i kwæn ze kæn-lao.

·5 Da tsi-s teh cong tsiang-lao hao teh ngô tso te-tsing; ngô jong ge-he siu-li tsih-ziu sia peh hyüong-di-keh sing, tao Da-mô-seh k'e, iao peh ze-kæn-keh nying pông-ky'i ta tao Yia-lu-sæh-lang, ziu ying-væh.

·6 “Ngô kw'a tao Da-mô-seh, mao nyih-tsiu, mah-ding t'in yiu ting do liang-kwông deo-ky'ün tsiao-djôh ngô.

·7 Ngô ziu tih-tao di, t'ing-djôh yiu sing-ing teh ngô kông, ‘Sao-lo, Sao-lo, ng tsa-sang pih-næn Ngô?’

·8 Ngô we-teh kông, ‘Cü, Ng z kæh-nying?’ Ge teh ngô kông, ‘Ngô ziu-z ng su pih-næn-keh Nô-sæh-læh Yia-su.’

·9 Teh ngô jü-de-keh nying mông-djôh liang-kwông, ziu p'ô-gyü; tsih t'ing-feh-c'ih teh ngô kông Cü-ts-keh sing-ing.

·10 Ngô kông, ‘Cü, ngô ing-ke tsa tso?’ Cü teh ngô kông, ‘Nang-ky'i, tao Da-mô-seh k'e; væn-pah ding-kyü peh ng tso z-kön, ze-kæn we teh ng kông.’

·11 Ngô yü keh liang-kwông yüong-yiao feh neng mông, jü-de cü-ts ky'in ngô siu, tao Da-mô-seh k'e.

·12 Yiu ih-ke nying Ô-nô-nyi-ô, tsiao leh-fæh z gyin-sing-keh nying, djü ze-kæn-keh Yiu-t'a nying tu ts'ing-tsæn,

·13 tseo-tao ngô su-ze, gyi ze ngô pin, teh ngô kông, ‘Hyüong-di Sao-lo, ng hao mông-djôh.’ Ngô tông-z mông-djôh ge.

·14 Ge yi kông, ‘Ngô-he tsu-tsong-keh Zông-ti yü-sin sih-lih ng hao hyiao-teh Ge-keh ts-i, mông-djôh keh-yü tsing-dzih Cü-ts, t'ing-djôh Ge k'eo-li shih-wa.

·15 Ing-yü ng su mông-djôh su t'ing-djôh z-kön, iao ze cong-nying min-zin yü Ge tso te-tsing.

·16 Yin-ze ng zao yün-ku tæn-kôh? Nang-ky'i, tao-kao Cü ming-deo ziu si-li, si-gao ng-keh ze.’

·17 “Ngô tse tao Yia-lu-sæh-lang, ze sing-din tao-kao z-'eo, nying hweng-k'e,

·18 mông-djôh Ge teh ngô kông, ‘Yüong kw'a-ting tseo-c'ih Yia-lu-sæh-lang; ing-yü ng yü Ngô su tso-keh te-tsing ge-he feh k'eng tsih-ziu.’

·19 Ngô kông, ‘Cü, ge-he hyiao-teh ngô su-le k'ô siang-sing Ng cü-ts lôh kæn-lao, ze kôh jü-we-dông tang ge:

·20 wæ-yiu yü Ng tso kyin-tsing-keh Z-di-fæn ge-keh hyüih liu-c'ih z-'eo, ngô gyi ze pin, cong-i ge s, yi siu-lao tsông-s ge cü-ts-keh i-zông.’

·21 Cü yi teh ngô kông, ‘K'e; Ngô iao ts'a ng yün-yün tao bih-koh nying su-ze.’”

·22 Cong-nying t'ing ge tao keh-kyü shih-wa, ziu ao-ky'i-le, kông, “Keh-yiang-ts nying, jong si-zông djü-mih ge: feh ing-ke peh ge weh.”

·23 Ge-he ao-ky'i-le, t'eh-gao i-zông, do hwe-dzing tsæh ze k'ong-cong,

·24 ts'in-tsong ao nying peh Pao-lo ta-tsing ying-li, feng-fu yüong pin k'ao-tang meng ge, iao hyiao-teh ge-he keh-t'ih ao-ky'i-le z zao yün-ku.

·25 Ge-he do bi-ta pông-ky'i Pao-lo, Pao-lo teh gyi ze pin-keh pah-tsong kông, “Lo-mô nying, vong ding ze, ng-he hao tang ge feh?”

·26 Pah-tsong t'ing-djôh, ziu t'ong-ts ts'in-tsong, kông, “Ng su tso iao liu-sing, keh z Lo-mô nying.”

·27 Ts'in-tsong tseo-le teh ge kông, “Ng t'ong-ts ngô, ng z Lo-mô nying feh?” Ge kông, “Z-keh.”

·28 Ts'in-tsong kông, “Ngô tso Lo-mô nying z yüong hyü-to nying-ts ma le.” Pao-lo kông, “Ngô sang-c'ih ziu-z.”

·29 Iao k'ao-tang meng ge cü-ts ziu li-k'e ge: ts'in-tsong hyiao-teh ge z Lo-mô nying, ing-yü yi-kying pông-ky'i ge, ziu kying-hôh.

·30 DI-NYI nyih, iao k'ôh-zih hyiao-teh ge bi Yiu-t'a nying su kao-keh yün-ku, peh ge pông ka-gao, ao cong tsi-s-tsiang teh jün kong-we tu-le; ta Pao-lo c'ih, peh ge gyi ze ge-he min-zin.


## Sd. 23.

**_1 Pao-lo feng-p'eo z-'eo, 2 Ô-nô-nyi-ô feng-fu tang ge cü-kwah, 7 Kao ge cü-ts feng-k'e. 11 Cü tsông ge tæn. 14 Yiu-t'a nying ma-voh iao sæh ge, 20 yiu nying t'ong-ts ts'in-tsong. 27 Ts'in-tsong ts'a ge tao Fi-li-z._**

·1 Pao-lo ts'ing-ting mông kong-we, kông, “Cong-yü hyüong-di, ngô ze Zông-ti min-zin yiang-yiang i liang-sing tso-nying, dzih tao kying-nying.”

·2 Da tsi-s Ô-nô-nyi-ô feng-fu gyi ze pin-keh nying tang ge cü-kwah.

·3 Pao-lo ziu teh ge kông, “Ng feng-bah-keh ziang: Zông-ti we tang ng. Ng zo-lôh iao tsiao leh-fæh sing ngô, wæ we yü-be leh-fæh ao nying tang ngô?”

·4 Gyi ze pin-keh nying kông, “Zông-ti-keh da tsi-s ng we zôh ge feh?”

·5 Pao-lo kông, “Hyüong-di, ngô feh hyiao-teh ge z da tsi-s: ing-yü yiu sia-lôh kông, ‘Ng pah-sing-keh kwön feh-k'o hyü-pông ge.’ [C.22.28.]”

·6 Pao-lo hyiao-teh gyi-cong yiu-sih z Sæh-t'u-ke nying, yiu-sih z Fæh-li-se nying, ze kong-we-li ao-hyiang kông, “Cong-yü hyüong-di, Ngô z Fæh-li-se nying, ah z Fæh-li-se nying-keh n-ts; yü sô-mông s-gao tse-weh, ngô yin-ze bi sing-p'ön.”

·7 Pao-lo kông keh shih-wa, Fæh-li-se nying teh Sæh-t'u-ke nying ts'ao-ky'i-le: cong-nying liang-'ô feng-k'e.

·8 Ing-yü Sæh-t'u-ke nying kông m-yiu tse-weh, ah m-yiu t'in-s teh ling: Fæh-li-se nying kông keh liang-yiang tu yiu.

·9 Ziu do sing-hyiang ao-ky'i-le: Fæh-li-se-keh doh-shü-nying nang-ky'i tsang-leng, kông, “Keh nying ngô-he zing-feh-c'ih zah-m hyüong-ôh: 'oh-tsia yiu ling, 'oh-tsia yiu t'in-s teh ge kông, ngô-he feh-k'o ti-dih Zông-ti.”

·10 Yü do tsang-leng, ts'in-tsong sang-teh Pao-lo bi ge-he p'ah-gao, feng-fu ping lôh-le, jong ge-he cong-yiang deh ge c'ih, ta-tsing ying-li.

·11 Tông-yia Cü gyi ze ge pin, kông, “Pao-lo, fông-sing; ng ze Yia-lu-sæh-lang kyi-zin yü Ngô tso te-tsing, ze Lo-mô ah iao z-t'ih tso te-tsing.”

·12 TAO t'in-liang, yiu kyi-ke Yiu-t'a nying jü-de kyih-tông væh-tsiu, kông feh sæh Pao-lo, feh ky'üoh feh hæh.

·13 Væh keh tsiu cü-ts yiu s-zih to nying.

·14 Ge-he tao tsi-s-tsiang tsiang-lao su-ze, kông, “Ngô-he yi-kying væh-ku tsiu, feh sæh Pao-lo, ih-ting feh ky'üoh.

·15 Yin-ze væn ng-he teh cong kong-we t'ong-ts ts'in-tsong, ts'ing ge t'in-nyiang ta Pao-lo lôh-le kyin ng-he, ziang iao hyiao-teh ge z-kön kah-nga dziang-si; ngô-he, teng ge vong tao ng-he su-ze, yü-bi sæh ge.”

·16 Pao-lo ts-me-keh n-ts t'ing-djôh ge-keh kyi-meo, ziu tao ying-li, t'ong-ts Pao-lo.

·17 Pao-lo ziu ts'ing ih-ke pah-tsong le, kông, “Ta keh 'eo-sang k'e kyin ts'in-tsong; ing-yü yiu ih-yiang z-kön iao t'ong-ts ge.”

·18 Ge ta ge k'e kyin ts'in-tsong, kông, “Væn-nying Pao-lo ts'ing ngô le, iao ngô ta keh 'eo-sang le kyin ng, yiu ih-ky'i z-kön iao teh ng kông.”

·19 Ts'in-tsong te ge siu, tseo-tao ön-cong su-ze, meng ge kông, “Ng yiu zao z-kön iao t'ong-ts ngô?”

·20 Ge kông, “Yiu-t'a nying yi-kying iah hao gyiu ng t'in-nyiang ta Pao-lo tao kong-we, ziang iao tse k'ao-kyiu ge dziang-si.

·21 Ng feh iao t'ing ge: ing-yü nen-cong yiu s-zih-kyi nying ma-voh-kæn; ge-he væh-tsiu, feh sæh ge, feh ky'üoh feh hæh; yin-ze yi-kying yü-bi, tæn-teng ng ing-hyü.”

·22 Ts'in-tsong ao 'eo-sang k'e, feng-fu ge, “Ng t'ong-ts ngô z-kön, feh iao teh nying kông.”

·23 Ziu ao liang-ke pah-tsong le, kông, “Bi-bæn nyi-pah bu-ping, mô-ping ts'ih-zih, dziang-ts'iang-siu nyi-pah, kying-yia nyi-kang ky'i-sing tao Ke-sæh-li-ô k'e:

·24 Bi-bæn cong-sang, peh Pao-lo gyi, wu-song ge tao tsong-toh Fi-lih-z su-ze.”

·25 Yi sia ih-fong sing kông:

·26 “Kah-lao-tiu Lü-si-ô sia sing peh tsong-toh Fi-lih-z da-nying, ts'ing ön.

·27 Keh nying bi Yiu-t'a nying k'ô-lao, kw'a iao tsông-s, ngô hyiao-teh ge z Lo-mô nying, ta ping kyiu ge.

·28 Ngô iao hyiao-teh ge-he kao ge-keh yün-ku, ziu ta ge tao ge-he kong-we-li:

·29 mông su kao-keh yün-ku, z yü ge-he-keh leh-fæh, m-yiu ing-ke s ing-ke pông-keh ze-ming.

·30 Ts-'eo yiu nying peh Yiu-t'a nying wa-sön meo-'e ge-keh kyi-meo t'ong-ts ngô, ngô jü-tsih song-zông-le kyin ng, ah feng-fu nyün-kao ze ng min-zin kao ge. Dæn-nyün ng bing-ön.”

·31 Ping i ge 'ao-ling, peh Pao-lo lin-yia song tao Ön-di-p'ô-ti.

·32 Di-nyi nyih peh mô-ping song ge k'e, gyi-yü cün tao ying-li:

·33 ge-he tao Ke-sæh-li-ô, peh keh-fu sing song-zông peh tsong-toh, peh Pao-lo gyi ze ge min-zin.

·34 Tsong-toh mông-ku, meng ge z nô ih-sang nying, hyiao-teh ge z Kyi-li-kô nying,

·35 kông, “Teng ng-keh nyün-kao le, ngô we t'ing ng dziang-si:” ziu feng-fu peh ge æh ze Hyi-leh-keh wông-kyüong.


## Sd. 24.

**_1 Pao-lo bi T'ih-t'u-lo kao-zông, 10 feng-p'eo z-kyi tsa-sang tso-nying, yi ka-shih ge-keh dao-li. 24 Kông Kyi-toh z-kön peh tsong-toh teh ge ts'i-ts. 26 Tsong-toh siang teh-hwe, dæn-z teh-feh-djôh. 27 Tsong-toh sia-dzing liu Pao-lo ze kæn-lao._**

·1 KU ng nyih, da tsi-s Ô-nô-nyi-ô, teh kyi-ke tsiang-lao, wæ-yiu ih-ke jong-s T'ih-t'u-lo, tu lôh-le; ze tsong-toh min-zin kao Pao-lo.

·2 Pao-lo ao-le, T'ih-t'u-lo kao ge zông, kông, “Ngô-he k'ao ng neng-keo t'a-bing, ping-ts'ia keh ih-koh k'ao ng sin-kyin-ts-ming tso hyü-to yiu-ih z-kön,

·3 su-i ngô-he kôh-c'ü z-zông kön-eng feh zing, Fi-lih-z da-nying.

·4 Yin-ze sang-teh ngô to væn ng, gyiu ng kw'ön-shü t'ing ngô kông liang-kyü.

·5 Ngô-he mông keh nying ziang weng-yüoh, ts'ao-lön t'in-'ô cong Yiu-t'a nying, tso Nô-sæh-leh kao-keh deo-nao:

·6 ge wæ iao væn-djôh sing-din: ngô-he ziu k'ô ge, iao tsiao ngô-he leh-fæh p'ön-tön ge,

·7 dæn-z ts'in-tsong Lü-si-ô tseo-le, jong ngô-he siu-li ngang-gyiang deh-k'e;

·8 feng-fu ge-keh nyün-kao tao ng su-ze le: Yin-ze ng meng ge, ng ziu hao hyiao-teh ngô-he kao ge-keh ih-ts'ih z-kön.”

·9 Yiu-t'a nying tu jü ge, kông, “Z-kön tsing-z.”

·10 Tsong-toh deo tin-tin, ao Pao-lo kông: ge ziu kông, “Ngô hyiao-teh ng ze keh koh tso kwön to-nyin, su-i ngô kah-nga fông-sing feng-p'eo ngô-z z-kön:

·11 ng hao hyiao-teh ngô zông Yia-lu-sæh-lang tso li-pa tao yin-ze, tsih-yiu zih-nyi nyih:

·12 ge-he vong mông-djôh ngô ze sing-din teh bih-nying bin-leng, 'oh-tsia ts'ao-lön pah-sing, ziu-z jü-we-dông teh zing-li, ah vong mông ngô t'ih tso.

·13 Yin-ze ge-he su kao ngô z-kön yi m bing-kyü.

·14 Tsih keh ih-yiang ngô ze ng su-ze tsiao-nying, ziu-z ge-he kông zia-kao-keh Dao-lu, ngô i ge voh-z tsu-tsong-keh Zông-ti, siang-sing ih-ts'ih leh-fæh teh sin-ts-nying su sia-lôh shih-wa:

·15 yi sô-mông Zông-ti we peh s-keh cü-ts feh-leng tsing-dzih feh tsing-dzih, tsiang-le tu weh-cün-le; keh ah z ge-he su sô-mông.

·16 Yü-ts, ngô z-kyi kying-sing, zông-zông ze Zông-ti teh nying min-zin zeng te-teh-djü-keh liang-sing.

·17 Ngô vong tao Yiu-t'a to nyin, yin-ze cün-le, ta kyün-ông tsiu-tsi ngô peng-koh nying, yi hyin tsi-veh:

·18 ngô t'ih ze-teh tso, yiu kyi-ke jong Ô-si-ô le-keh Yiu-t'a nying mông ngô ze sing-din, yi-kying kyih-zing, nying feh to, yi feh nao-nyih:

·19 ge-he ziah yiu zah-m hao kao ngô, ing-ke tao ng min-zin le kao ngô.

·20 Ziu-z ze-i-keh nying, ngô gyi ze kong-we min-zin, ziah mông ngô yiu zah-m dzæn-c'ü, hao kông;

·21 tsih-yiu ngô gyi ze ge-he cong-yiang ao-hyiang kông, ‘yü s-gao tse-weh-keh dao-li, ngô kying-nyih bi ng sing-p'ön,’ djü keh ih-kyü ts-nga m-kao hao kông ngô.”

·22 Fi-lih-z yi-kying dziang-si hyiao-teh keh Dao-lu, t'ing keh shih-wa ziu yiu-yi ge-he, kông, “Teng ts'in-tsong Lü-si-ô lôh-le, ngô we sing-kyih ng-keh z-kön.”

·23 Ziu feng-fu pah-tsong kwön-æh Pao-lo, iao kw'ön-de ge; wæ-yiu ge-z-keh nying ziah iao kyüong-ing ge 'oh-tsia le t'ao-sing ge, feh yüong tsu ge.

·24 Ku kyi nyih, Fi-lih-z teh ge ts'i-ts T'u-si-læh, z Yiu-t'a nyü-nying, jü-de le; ziu ao Pao-lo, t'ing ge kông siang-sing Kyi-toh-keh dao-li.

·25 Pao-lo kông-tao kong-nyi tön-fông, teh tsiang-le-keh sing-p'ön, Fi-lih-z ziu p'ô-gyü, kông, “Yin-ze ng k'e-ky'i; yiu bin z-'eo we tse ao ng.”

·26 Ge sô-mông Pao-lo we peh ge nying-ts, sih-fông ge: su-i lü-ts' ao ge le, jü-de kông-kông.

·27 Ku liang nyin, Po-gyiu Fi-z-tu le tsih Fi-lih-z-keh ing: Fi-lih-z iao t'ao Yiu-t'a nying-keh hwön-hyi, ning-gyiu peh Pao-lo kwæn-kæn.


## Sd. 25.

**_1 Yiu-t'a nying ze Fi-z-tu min-zin kao Pao-lo. 8 Ge feng-p'eo, 11 gyiu Ke-sæh sing-ün. 14 Fi-z-tu peh Pao-lo z-kön t'ong-ts Ô-kyi-p'ô wông, 23 Pao-lo ta-c'ih kyin wông-ti. 25 Fi-z-tu kông ge vong væn s-ze._**

·1 FI-Z-TU zông-dzing, ku sæn nyih jong Ke-sæh-li-ô zông Yia-lu-sæh-lang.

·2 Tsi-s-tsiang teh Yiu-t'a-keh sing-kying ze ge su-ze kao Pao-lo zông; yi gyiu ge,

·3 iao ge s eng ts'a nying k'e ta Pao-lo tao Yia-lu-sæh-lang le: i-s siang ze lu-zông sæh ge.

·4 Fi-z-tu we-teh kông, Pao-lo æh ze Ke-sæh-li-ô, ngô ziu iao cün-k'e.

·5 Ge yi kông, “Ng-he cong-yiang yiu gyün-ping-keh hao jü-de lôh-k'e; keh nying yiu zah-m feh hao, hao kao ge.”

·6 Ze ge-he su-ze yi ku mao zih nyih, ziu lôh Ke-sæh-li-ô k'e; di-nyi nyih zo-dông, feng-fu ta Pao-lo c'ih-le.

·7 Le-gao, jong Yia-lu-sæh-lang le-keh Yiu-t'a nying deo-ky'ün gyi-teh, yüong hyü-to m bing-kyü-keh djong ze kao Pao-lo.

·8 Pao-lo feng-p'eo, kông, “Yiu-t'a nying-keh leh-fæh, teh sing-din, teh Ke-sæh, ngô tu vong væn-djôh.”

·9 Dæn-z Fi-z-tu iao t'ao Yiu-t'a nying-keh hwön-hyi, teh Pao-lo kông, “Ng k'eng zông Yia-lu-sæh-lang, ze-kæn ze ngô min-zin t'ing sing-p'ön feh?”

·10 Pao-lo kông, “Ngô yin-ze gyi ze Ke-sæh-keh fæh-dông-zông, ngô ing-ke t'ing sing-p'ön-keh di-fông: ngô vong feh hao de Yiu-t'a nying, ng ming-ming hyiao-teh.

·11 Ngô ziah yiu zah-m feh hao, 'oh-tsia væn-djôh zah-m s-ze, ziu-z s ngô ah feh t'e-z: ziah ge-he kao ngô z-kön tu z kô, m-nying hao peh ngô kao-fu ge-he. Ngô gyiu Ke-sæh sing-ün.”

·12 Fi-z-tu teh kong-we siang-liang, ziu we-teh kông, “Ng kyi-zin gyiu Ke-sæh sing-ün: peh ng k'e kyin Ke-sæh.”

·13 KU kyi nyih, Ô-kyi-p'ô wông teh Pah-nyi-kyi tao Ke-sæh-li-ô t'ao-sing Fi-z-tu.

·14 Djü hao kyi nyih, Fi-z-tu peh Pao-lo z-kön t'ong-ts wông, kông, “Ze-i yiu ih-ke nying, Fi-lih-z liu ze kæn-lao:

·15 ngô tao Yia-lu-sæh-lang, cong tsi-s-tsiang teh Yiu-t'a nying-keh tsiang-lao kao ge, iao ngô ding ge ze.

·16 Ngô we-teh ge-he kông, ‘Pi-kao vong teh nyün-kao te-min, vong peh ge feng-p'eo su kao ge z-kön, ziu bæn ge s-ze, feh-z Lo-mô nying-keh kwe-kyü.’

·17 Su-i ge-he ih tao-i le, ngô feh tæn-kôh, di-nyi nyih zo-dông, feng-fu ta ge c'ih-le.

·18 Keh-sih nyün-kao gyi-c'ih-le, bing-fi ngô su liang-liao z-kön kao ge;

·19 tæn nyi-leng ge-he kao-meng z-kön, wæ-yiu ih-ke s-ku-keh Yia-su, Pao-lo kông Ge weh-gao, z-t'ih kao ge.

·20 Ngô feh hyiao-teh tsa tön keh z-kön, su-i meng ge iao tao Yia-lu-sæh-lang k'e t'ing sing-p'ön feh.

·21 Dæn-z Pao-lo, iao ngô liu ge teng-tao Si-pô-z-toh sing-p'ön, ngô ziu feng-fu liu ge, teng-tao ka-k'e peh Ke-sæh.”

·22 Ô-kyi-p'ô teh Fi-z-tu kông, “Ngô ah iao t'ing keh nying kông-kông.” Fi-z-tu kông, “T'in-nyiang ng hao t'ing ge.”

·23 DI-NYI nyih Ô-kyi-p'ô teh Pah-nyi-kyi yüong jün-fu tsih-z le, wæ-yiu cong ts'in-tsong, teh zing-li-keh sing-kying, jü-de tseo-tsing kong-dông; Fi-z-tu feng-fu, ge-he ziu ta-c'ih Pao-lo.

·24 Fi-z-tu kông, “Ô-kyi-p'ô wông, teh ze-i-keh cong-yü, ts'ing mông keh nying, ziu-z cong Yiu-t'a nying ze Yia-lu-sæh-lang teh ze-i gyiu ngô, ao-hyiang kông feh ing-ke peh ge weh.

·25 Dæn-z ngô hyiao-teh ge vong væn-ku s-ze; ge-z gyiu Si-pô-z-toh sing-ün, su-i ngô kyüih-i ka ge zông.

·26 Ngô m-yiu zah-m zing-zih hao tseo-ming ngô cü. Su-i ta ge c'ih ze ng cong-yü min-zin, dih-di ze ng Ô-kyi-p'ô wông-keh min-zin, sing-ku ts-'eo ngô yiu zah-m hao sia.

·27 Ing-yü ngô ts'eng, væn-nying ka-zông, feh song ge-keh ön-kyün, z feh 'eh-li.”


## Sd. 26.

**_1 Pao-lo ze Ô-kyi-p'ô wông min-zin kông ge jong siao z-kön, 12 kông ge tsa-sang siang-sing, yi bi kæn-shün tso s-du. 24 Fi-z-tu kông ge z tin-gao, Pao-lo ti-vi we-teh ge. 28 Ô-kyi-p'ô meng ge, hao t'ih sang-lih ky'ün ge tso Kyi-toh-du. 31 Ge-he tu kông, Pao-lo m-yiu ze._**

·1 Ô-kyi-p'ô teh Pao-lo kông, “Cing ng-z feng-p'eo.” Pao-lo siu di-ky'i, feng-p'eo, kông:

·2 “Ô-kyi-p'ô wông, Yiu-t'a nying su kao ngô z-kön, kying-nyih hao ze ng min-zin feng-p'eo, ngô sön z ting zao-hwa:

·3 ing-yü ng ting ming-bah Yiu-t'a nying-keh kwe-kyü teh nyi-leng: su-i gyiu ng ne-sing t'ing ngô.

·4 “Ngô jong ky'i-deo ze Yia-lu-sæh-lang ngô peng-koh-nying cong-yiang, jong siao tsa-sang tso-nying, Yiu-t'a nying tu hyiao-teh;

·5 ge-he ziah k'eng tso kyin-tsing, su-le hyiao-teh ngô z i-jing ting nyin-kying-keh kao-meng tso Fæh-li-se nying.

·6 Yin-ze yü sô-mông Zông-ti su ing-hyü tsu-tsong-keh, ngô gyi ze-i ziu sing-p'ön;

·7 ngô-he zih-nyi ts-p'a, nyih yia gying-lih voh-z Zông-ti, ah sô-mông teh-djôh keh ing-hyü. Ô-kyi-p'ô wông, yü keh sô-mông Yiu-t'a nying kao ngô!

·8 “Zông-ti peh s-nying tse-weh, ng-he tsa-sang sön feh hao siang-sing?

·9 Ngô-z zin-deo ts'eng ing-ke yüong hyü-to fông-fæh kong-kyih Nô-sæh-leh Yia-su-keh ming-deo.

·10 Ngô ze Yia-lu-sæh-lang z-t'ih tso: jong cong tsi-s-tsiang siu-li tsih-ziu gyün-ping k'ô hyü-to sing-du, kwæn ze kæn-lao, ge-he bi sæh-gao z-'eo, ngô ah teh-ing.

·11 Ze kôh jü-we-dông lü-ts' ying-væh ge-he, iao ngang-æh ge sih-doh Yia-su; yü ts'ih-ts'-t'ong-'eng ge, pih-næn ge tao nga-koh zing-li.

·12 “Ngô keh z-'eo, k'ao tsi-s-tsiang-keh gyün-ping teh 'ao-ling tao Da-mô-seh k'e,

·13 wông, tông nyih-tsiu, ngô lu-zông mông-djôh jong t'in yiu liang-kwông, pi nyih-deo wæ liang, deo-ky'ün tsiao-djôh ngô teh jü-de cü-ts.

·14 Ngô-he tu tih-tao di, ngô t'ing-djôh sing-hyiang yüong Hyi-pah-le t'u-ing teh ngô kông, ‘Sao-lo, Sao-lo, ng tsa-sang pih-næn Ngô? ng kyiah t'ih-djôh ts' z næn.’

·15 Ngô kông, ‘Cü, Ng z kæh-nying?’ Ge kông, ‘Ngô ziu-z ng su pih-næn-keh Yia-su.

·16 Nang-ky'i, gyi-teh: ing-yü Ngô dih-di yin-c'ih peh ng, iao sih-lih ng tso ts'a-s, hao te-tsing ng yi-kying su mông-djôh, teh Ngô tsiang-le we yin-c'ih peh ng mông z-kön:

·17 Ngô ze Yi-seh-lih pah-sing teh bih-koh nying cong-yiang ah we kyiu ng c'ih: Ngô yin-ze ts'a ng tao ge-he su-ze k'e,

·18 hao k'e ge-he-keh ngæn, peh ge li-k'e heh-ön cün-tao liang-kwông, li-k'e Sæh-dæn-keh si-deo kyü-voh Zông-ti, peh ge yü siang-sing Ngô, hao teh-djôh ze-keh sô-min, yi ze sing-du cong-yiang teh-djôh sæn-nyih.’

·19 “Ô-kyi-p'ô wông, ngô su-i m-yiu feh i t'in-keh hyin-ling:

·20 sin ze Da-mô-seh, 'eo ze Yia-lu-sæh-lang, teh t'ong Yiu-t'a, dzih tao bih-koh, ao ge hwe-ke kyü-voh Zông-ti, ping-ts'ia tso zin-z hyin-ming hwe-ke-keh sing.

·21 Yü-ts, Yiu-t'a nying ze sing-din k'ô ngô, dong-siu iao sæh ngô.

·22 Mong Zông-ti pao-wu, ngô tao kying-nyih wæ gyi-lao, teh pi-zin tseng-kyü tso te-tsing, feh kông bih-yiang, tæn kông sin-ts-nying teh Mo-si su kông 'eo-le iao tso-zing z-kön:

·23 ziu-z Kyi-toh pih iao ziu næn, tso deo-ih-ke s-gao tse-weh Cü-ts, sin djün liang-kwông peh Yi-seh-lih pah-sing teh bih-koh nying.”

·24 Ze-teh feng-p'eo, Fi-z-tu ao-hyiang kông, “Pao-lo, ng fæh-tin; yü doh-shü to tin-gao.”

·25 Pao-lo kông, “Fi-z-tu da-nying, ngô feh-z fæh-tin, z kông zing-zih 'eh-li shih-wa.

·26 Wông yi hyiao-teh keh z-kön, ngô ze ge min-zin fông do-tæn kông: ngô ts'eng keh z-kön ge m-yiu ih-yiang feh hyiao-teh; ing-yü keh feh-z ze ön-cong tso.

·27 Ô-kyi-p'ô wông, ng siang-sing sin-ts-nying feh? Ngô hyiao-teh ng siang-sing.”

·28 Ô-kyi-p'ô teh Pao-lo kông, “Ng t'ih sang-lih ky'ün-sing ngô tso Kyi-toh-du.”

·29 Pao-lo kông, “Dæn-nyün Zông-ti fi-tæn peh ng, ah peh væn-pah kying-nyih t'ing ngô-keh nying, feh-leng sang-lih feh sang-lih, tu we teh ngô m-kao kôh-yiang, tsih iao djü keh t'ih-lin.”

·30 Keh shih-wa kông-ku, wông teh tsong-toh, teh Pah-nyi-kyi, lin jü-de zo-kæn-keh nying, tu nang-ky'i.

·31 Tseo-tsing, jü-de siang-nyi kông, “Keh nying vong tso ing-ke s ing-ke æh z-kön.”

·32 Ô-kyi-p'ô teh Fi-z-tu kông, “Keh nying ziah vong gyiu Ke-sæh sing-ün, ziu hao fông ge.”


## Sd. 27.

**_1 Pao-lo lôh-jün tao Lo-mô, 10 kông ge ze lu-zông iao p'ong-djôh zah-m nyü-hyin, 11 pah-tsong feh siang-sing ge. 14 Jün bi do fong p'iao-dong, 41 jün tang-p'o, 22, 34, 44 tu kyiu zông-'ön._**

·1 KYI-ZIN ding-kyü peh ngô-he ku he tao Yi-da-li, ziu peh Pao-lo teh kyi-ke væn-nying kao-fu Si-pô-z-toh ying-li-keh pah-tsong ming-z Yiu-liu.

·2 Yiu ih-tsih Ô-da-mi-din-keh jün, iao sa-ku Ô-si-ô he-pin di-fông, ngô-he lôh keh-tsih jün ziu k'e-c'ih: Mô-gyi-teng-keh T'ih-sæh-lo-nyi-kô nying Ô-li-dæh-ku ah teh ngô-he jü-de.

·3 Di-nyi nyih tao Si-teng: Yiu-liu de Pao-lo ting hao, peh ge k'e t'ao-sing bong-yiu, hao teh-djôh ge-he tsiao-ing.

·4 Jong kæn k'e-jün, yü fong feh jing, sa ku Kyü-pi-lu 'ô-fong-'ön.

·5 Sa-ku Kyi-li-kô Bông-fi-li-ô-keh he, tao Lü-kô-keh Me-læh.

·6 Ze-kæn pah-tsong p'ong-djôh ih-tsih Ô-lih-sæn-t'a-keh jün, iao tao Yi-da-li k'e; ao ngô-he lôh keh-tsih jün.

·7 Jün mæn-mæn sa hao kyi-nyih tsih tao Kah-nyi-t'u-keh te-'ön, bi fong tsu-lao, dziao Sæh-mô-nyi sa tao Kah-li-ti-keh 'ô-fong-'ön;

·8 ts'ing 'ön-pin sa tao ih-ke di-fông di-ming Kô-ao, teh Læh-si-ô zing lin-gying.

·9 Nyih-ts dziang-kyiu, kying-zih-keh tsih-ts' yi-kying ku-gao, sa-jün z ting nyü-hyin, Pao-lo ky'ün ge-he, kông,

·10 “Cong yü, ngô mông yin-ze k'e-jün pih-ding yiu hyü-to k'u-næn teh seng-siang, fi-tæn ho-veh teh jün, lin ngô-he-keh sing-ming næn pao.”

·11 Dæn-z pah-tsong siang-sing lao-da teh kwön ho cü-ts, ku-yü Pao-lo shih-wa.

·12 Keh ao ku tong feh bin, yiu ih-do-pön sing-siang k'e-c'ih, 'oh-tsia hao tao Fi-nyi-kyi ku tong. Fi-nyi-kyi ziu-z Kah-li-ti ao, ih-pin dziao tong-nön, ih-pin dziao tong-poh.

·13 Nön-fong mæn-mæn c'ü-le, ge-he ts'eng z teh-i, ziu ky'i mao, ts'ing Kah-li-ti 'ön-pin sa k'e.

·14 M kyi-z, gyüông-fong jong he-tao fæh-ky'i, fong-ming Yiu-lo-kah-deng:

·15 jün bi fong c'ü-k'e, ky'üoh-feh-djü; ngô-he tsih hao 'eo ge p'iao-dông.

·16 P'iao tao ih-ke he-tao-keh 'ô-fong-'ön, he-tao di-ming Kah-lao-ti, tsih neng siu-zông sæn-pæn:

·17 siu-zông-le, ziu yüong zing-sôh kw'eng-lao jün-ti; hôh iao gôh-sô, fông-lôh do-bong, p'iao-k'e.

·18 Bi gyüông-fong tön-le-tön-k'e, di-nyi nyih ho-veh tön ze he-li;

·19 di-sæn nyih ngô-he ts'ing-siu tön-gao ky'i-gyü.

·20 To nyih vong mông-djôh nyih-deo teh sing-siu, gyüông-fong kah-nga do, ngô-he teh-kyiu-keh sô-mông m-gao.

·21 Cong-nying dziang-kyiu vong ky'üoh, Pao-lo gyi ze ge-he tông-cong, kông, “Cong-yü, ng-he yi-zin ing-ke t'ing ngô shih-wa, feh li-k'e Kah-li-ti, ziu fe p'ong-djôh keh k'u-næn teh seng-siang.

·22 Dæn-z ngô yin-ze ky'ün ng-he fông-sing: djü jün ts-nga, ng-he fe sông ih-ke nying sing-ming.

·23 Ing-yü ngô su kyü-voh su kyüong-vong keh-yü Zông-ti, Ge-keh t'in-s zôh-yia gyi ze ngô pin, kông,

·24 ‘Pao-lo, feh yüong p'ô; ng pih iao gyi ze Ke-sæh min-zin: ping-ts'ia Zông-ti we s-peh ng ih-ts'ih dong-jün-keh nying.’

·25 Su-i, cong-yü, hao fông-sing: ngô siang-sing Zông-ti, pih-ding we tso-zing ziang t'in-s teh ngô su kông.

·26 Dæn-z ngô-he pih iao gôh ze ih-ke he-tao.”

·27 Tao zih-s nyih, jün p'iao-k'e ze Ô-ti-ô he, pön-yia shü-siu ts'eng teh 'ön gying-gao;

·28 ziu tang-lôh, yiu zih-nyi dziang sing; ku-ting yi tang-lôh, yiu kyiu dziang sing.

·29 Sang-teh ts'eo-tsiao, ziu ze jün-'eo p'ao s-meng mao, sô-mông t'in-liang.

·30 Shü-siu wa-sön li jün dao-tseo, peh sæn-pæn fông-lôh he, kô-i tao jün-deo k'e p'ao mao,

·31 Pao-lo teh pah-tsong kông, “Keh-sih nying feh ze jün-li, ng-he feh neng teh kyiu.”

·32 Ying-ping ziu tsôh-dön sæn-pæn-keh zing-sôh, 'eo ge t'eng-k'e.

·33 T'in kw'a liang, Pao-lo ky'ün cong-nying ky'üoh-væn, kông, “Yin-ze ng-he ze-teh mông, du-hæh vong ky'üoh yi-kying zih-s nyih.

·34 Su-i ngô ky'ün ng-he ky'üoh ting; hao teh kyiu: ing-yü ng-he deo-fæh lin ih-keng tu fe tih-lôh.”

·35 Kông-ku, ge do mæn-deo, ze cong-nying min-zin kön-zia Zông-ti, p'ah-k'e ky'üoh.

·36 Cong-nying ziu fông-sing, yi ky'üoh.

·37 Ngô-he ze jün-li ih-gyüong yiu nyi-pah ts'ih-zih loh nying.

·38 Yi-kying ky'üoh-pao, ziu peh mah tön-lôh he-li, peh jün hao ky'ing-ting.

·39 Tao t'in-liang, feh sih-teh keh di-fông; mông-djôh ih-ke ao yiu 'ön-deo, wa-sön ziah hao tso, peh jün gôh ze-kæn.

·40 Ziu peh mao fông-gao, 'eo ge dzing ze he-ti, fông-kw'ön jün-do-keh zing-sôh; bæh-ky'i deo-bong sa fong, dziao 'ön tsing-k'e.

·41 P'ong-djôh liang-ts dziao-shü kæh-liu-keh su-ze, jün ts'eo sô; jün-deo gôh-lao fe dong, jün-'eo bi lông c'ong-p'o.

·42 Ying-ping i-s iao sæh væn-nying, sang-teh yiu nying wa-ku-k'e dao-tseo.

·43 Dæn-z pah-tsong iao kyiu Pao-lo, feh hyü ge-he t'ih tso: ziu feng-fu sih-shü cü-ts sin t'iao-lôh shü, wa tao 'ön-zông;

·44 gyi-yü, yiu-sih k'ao ih-lin pæn, yiu-sih k'ao jün-li bih-yiang meh-z zông-'ön. Z-t'ih, tu teh kyiu zông-'ön.


## Sd. 28.

**_1 P'ong-djôh nyü-hyin ts-'eo mæn-nying de Pao-lo hao. 5 Doh-zô shü-tsih ngao ge, z feh 'e ge. 8 Ze he-tao Pao-lo i-hao hyü-to bing-nying. 11 Ge-he ky'i-sing tao Lo-mô k'e. 17 Pao-lo t'ong-ts Yiu-t'a nying ge zao yün-ku le. 24 Kông dao-li ts-'eo, yiu-sih feh siang-sing. 30 Liang nyin ze-kæn djün dao-li._**

·1 Kyi-zin kyiu-zông, ziu hyiao-teh keh he-tao di-ming z Mi-li-da.

·2 He-tao ts'u-mæn nying de ngô-he ting hao: yü lôh-yü, t'in-kô yi lang, ziu sa ho siu-liu ngô-he cong-nying.

·3 Pao-lo côh ih-pô za, kô ze ho-zông, yiu ih-kwang doh-zô yü nyih-mang ts'ön-c'ih, ngao-lao ge-keh siu.

·4 He-tao ts'u-mæn nying mông doh-zô dông ze Pao-lo siu, jü-de kông, “Keh nying tsong z hyüong-siu; shü-tsih jong he-li kyiu-zông, t'in wæ feh hyü ge weh.”

·5 Pao-lo hwæh-gao doh-zô ze ho-li, ih-ting vong ziu siang.

·6 Ge-he tæn-teng ge cong-ky'i, 'oh-tsia mah-ding s, tih-tao di: teng dziang-kyiu, mông ge ih-ting m-kao siang-'e, ziu cün-sing, kông ge z zing.

·7 Keh he-tao-keh deo-nao, ming-z Bu-pah-liu, yiu din-di teh keh su-ze lin-gying; ge siu-liu ngô-he, de ngô-he ting hao sæn-nyih.

·8 Bu-pah-liu-keh pang sang nyih-bing teh li-zih kw'eng-kæn: Pao-lo tseo-tsing ge su-ze, tao-kao-ku siu en-en ge, i ge hao.

·9 Yü-ts, keh he-tao yiu bing-keh nying tu tseo-le, teh-djôh i-hao:

·10 ziu ting kyüong-kying de ngô-he; ky'i-sing z-'eo iao yüong-keh meh-z song peh ngô-he.

·11 KU sæn-ke nyüih, ngô-he ts'ing ih-tsih Ô-lih-sæn-t'a jün, jün-'ao ‘Tiu-z-shông-sang,’ keh jün z ze keh he-tao ku tong; ziu k'e-jün.

·12 Tao Jü-læh-ku, tæn-kôh sæn-nyih.

·13 Jong kæn diao-ts'iang sa tao Li-kyi-ong: ku ih nyih yiu nön-fong c'ü-le, ziu di-nyi nyih tao Bu-tiu-li;

·14 ze-kæn p'ong-djôh hyüong-di, ts'ing ngô-he jü-de tæn-kôh ts'ih nyih; ziu tao Lo-mô k'e.

·15 Lo-mô hyüong-di t'ing-djôh ngô-he-keh sing-sih, tseo-tao Ô-pi-u-z teh Sæn-kwön di-fông le nying-tsih ngô-he; Pao-lo mông-djôh ge-he, ziu kön-zia Zông-ti, sing-li ön-yü.

·16 Ngô-he tao Lo-mô, pah-tsong peh væn-nying kao-de tsiang-kyüing: tsih hyü Pao-lo teh ih-ke kwön-siu ge-keh ping ling-nga djü.

·17 KU sæn-nyih, Pao-lo ts'ing yiu ming-sing-keh Yiu-t'a nying le: le-gao, ziu teh ge-he kông, “Cong-yü hyüong-di, ngô m-yiu væn-djôh ngô-he pah-sing teh tsu-tsong-keh kwe-kyü, dæn-z jong Yia-lu-sæh-lang ka peh Lo-mô nying-keh siu-li tso væn-nying.

·18 Ge-he sing-meng-ku wa-sön iao fông ngô, ing-yü vong væn-djôh zah-m s-ze.

·19 Dæn-z Yiu-t'a nying feh k'eng hyih; su-i ngô feh-teh-feh gyiu Ke-sæh sing-ün; feh-z yiu zah-m iao kao ngô-keh pah-sing.

·20 Yü-ts ngô ts'ing ng-he le, iao tông-min teh ng-he kông: ngô yin-ze bi keh t'ih-lin vôh-lao, z yü Yi-seh-lih su sô-mông.”

·21 Ge-he teh ge kông, “Ngô-he vong tsih-djôh Yiu-t'a le kông ng z-kön-keh sing, keh-sih le-keh hyüong-di, ah vong kông ng yiu zah-m feh hao.

·22 Yin-ze ngô-he iao t'ing ng-z-keh i-s tsa-sang: ing-yü kông-tao keh kao-meng, tao-c'ü bi nying p'i-bing z ngô-he hyiao-teh.”

·23 Teh Pao-lo iah-ding nyih-ts, ge-he yiu hyü-to tao ge nyü-su le; Pao-lo jong tsao tao æn peh Mo-si-keh leh-fæh teh sin-ts-nying-keh shih-wa dziang-si ka-shih keh dao-li peh ge-he t'ing, te-tsing Zông-ti-keh koh, yi ky'ün ge-he siang-sing Yia-su.

·24 Ge shih-wa yiu-sih siang-sing, yiu-sih feh siang-sing.

·25 Liang-'ô feh te iao sæn-gao, Pao-lo kông keh ih-kyü wa, “Sing-Ling t'ôh sin-ts Yi-se-ô teh ngô-he tsu-tsong kông-keh zih-ze feh dzæn;

·26 Ge kông, ‘Hao tao keh pah-sing su-ze k'e kông, Ng-he t'ing we t'ing-djôh, tsih fe hyiao-teh; mông we mông-djôh, tsih fe ming-bah;

·27 ing-yü keh pah-sing sing ngang, ng-tô læn-teh t'ing, ngæn pi-lao; sang-teh ngæn mông-djôh, ng-tô t'ing-djôh, sing-li ming-bah, ziu we-sing-cün-i, peh Ngô i ge hao.’ [Y.6.9,10.]

·28 Su-i, ng-he hao hyiao-teh, Zông-ti-keh kyiu-sing z djün peh bih-koh nying, ge-he we t'ing.”

·29 Pao-lo keh shih-wa kông-ku, Yiu-t'a nying ziu k'e; ge-he z-kyi nyi-leng feng-feng.

·30 PAO-LO liang-nyin mön djü ze ge-z shü-le-keh oh, tsih-ziu væn-pah le kyin ge cü-ts:

·31 fông do-tæn djün Zông-ti koh dao-li, kông Cü Yia-su Kyi-toh z-kön; m-nying tsu ge.



------
[^1-11]: 應爲：bih-k'e。  
[^19-18]: 可能爲：kông-c'ih。  




