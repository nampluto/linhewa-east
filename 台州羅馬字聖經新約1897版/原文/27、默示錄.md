
# MOH-Z-LOH.


## Mz. 1.

**_1 Iah-'ön sia ge moh-z ta peh Ô-si-ô ts'ih-ke kao-we, ts'ih-tsæn teng-gying ts-tin ge: 7 Yia-su tse le z-kön. 14 Ge-keh yüong-wa, gyün-ping, teh yü-nyin._**

·1 YIA-SU Kyi-toh-keh moh-z, z Zông-ti s-peh Ge, yüong kw'a iao ing-nyin z-kön t'ong-ts Ge cong nu-boh, ziu ts'a Ge t'in-s t'ong-ts Ge nu-boh Iah-'ön.

·2 Iah-'ön yüong Zông-ti shih-wa, teh Yia-su Kyi-toh-keh kyin-tsing, ziu-z z-kyi su mông-djôh tso kyin-tsing.

·3 Keh yü-sin su kông shih-wa, doh-keh cü-ts teh t'ing-djôh neng-keo pao-siu ge su sia-lôh cü-ts yiu foh-ky'i: ing-yü z-'eo gying-gao.

·4 IAH-'ÖN ta sing peh Ô-si-ô ts'ih-ke kao-we: Dæn-nyün ng-he teh-djôh eng-yü bing-ön, jong keh-yü yin-ze yi-zin ts-'eo ze-teh; teh Ge zo-yü min-zin ts'ih-ke Ling;

·5 waw-yiu keh cong-sing kyin-tsing-keh, deo-ih s-gao tse-weh, tso t'in-'ô wông-ti-keh Cü-tse Yia-su Kyi-toh. Z Ge e-sih ngô-he, yüong Z-keh hyüih si-gao ngô-he-keh ze;

·6 lih ngô-he tso wông, tso tsi-s, ze Ge Vu-ts'ing Zông-ti-keh min-zin: Dæn-nyün yüong-wa gyün-ping kyü peh Ge tao si-si-de-de. Ô-meng.

·7 Ge we kô yüing lôh-le; cong-nying-keh ngæn pih-ding mông-djôh, c'ôh-siang Ge cü-ts ah we mông-djôh; ze di-zông zoh-veng tu yü Ge di-k'oh. Lao-zih z-keh, Ô-meng.

·8 Cü Zông-ti kông, “Ngô z Ô-li-fæh teh O-mi-kô, z ky'i-deo teh lôh-kyiah, yin-ze yi-zin ts-'eo tu ze-teh, Vu-su-peh-neng-keh.”

·9 Ngô Iah-'ön, z ng-he hyüong-di jü-de ziu pih-næn, ne-sing teng-de Yia-su Kyi-toh-keh koh, yü Zông-ti-keh dao-li teh Yia-su Kyi-toh-keh kyin-tsing ze Bæh-mo he-tao.

·10 P'ong-djôh Cü-nyih mong Sing-Ling kön-dong, t'ing-djôh ngô 'eo-pe ziang 'ao-deo ting do-keh sing-hyiang, kông,

·11“Ng hao peh su mông-djôh-keh sia ze shü-li, ta peh Ô-si-ô ts'ih-ke kao-we, ziu-z ze Yi-feh-su, Z-me-nô, Bih-kô-mo, T'e-ngô-t'e-læh, Sæh-dih, Fi-læh-t'ih-fi, teh Lao-ti-kô di-fông.”

·12 Ngô le-cün siang mông teh ngô kông-keh sing-ing. Ih le-cün mông-djôh ts'ih-tsæn kying teng-gying;

·13 ts'ih-tsæn teng-gying cong-yiang yiu ziang nying-keh N-ts, tsiah t'o-kyiah-pe-keh i-zông, hyüong-deo kyi kying-ts-keh ta.

·14 Ge deo teh deo-fæh tu shih-bah, ziang yiang-mao, ziang shih; Ge-keh ngæn ziang ho-yin;

·15 Ge kyiah ziang ting hao dong, ziang ze ho-li tön-lin-ku; Ge-keh sing-ing ziang do-shü-keh sing-hyiang.

·16 Ge jing-siu k'ô ts'ih-leh sing; yiu fong-kw'a-keh pao-kyin jong Ge k'eo c'ih-le: Ge min-zin ziang ting mang nyih-deo tsiao-djôh.

·17 Ngô mông-djôh, ziu p'oh-tao Ge kyiah-zin, ziang s. Ge jing siu en-en ngô, teh ngô kông, “Hyiao hôh; Ngô z ky'i-deo teh lôh-kyiah,

·18 Ngô z weh, Ngô yi s-ku, Ngô yin-ze weh tao üong-yün si-de, ping-ts'ia Ngô tsih-tsông s teh ing-kæn-keh so-z.

·19 Ng su mông-djôh-keh, yin-ze teh 'eo-le su yiu-keh, tu hao sia-lôh;

·20 wæ-yiu Ngô jing siu ng su mông-djôh-keh ts'ih-leh sing-keh ao-miao i-s, teh ts'ih-tsæn kying teng-gying. Keh ts'ih-leh sing, z ts'ih kao-we-keh s-ts'a: keh ts'ih-tsæn teng-gying, ziu-z ts'ih-keh kao-we.”


## Mz. 2.

**_1 Feng-fu sia zah-m shih-wa peh Yi-feh-su kao-we-keh s-ts'a, 8 sia zah-m shih-wa peh Z-me-nô kao-we, 12 sia zah-m shih-wa peh Bih-kô-mo kao-we, 18 sia zah-m shih-wa peh T'e-ngô-t'e-læh kao-we: nô-ih-ke kao we hao ts'ing-tsæn, nô-ih-ke yiu feh-tao-ts-c'ü._**

·1 “NG hao sia sing peh Yi-feh-su kao-we-keh s-ts'a; ‘Jing-tsih siu k'ô ts'ih-leh sing, yi ze ts'ih-tsæn kying teng-gying cong-yiang tseo Cü-ts z-t'ih kông:

·2 Ngô hyiao-teh ng su tso, ng-keh lao-loh teh zing-ne, feh kw'ön-yüong ôh-nying, yiu z-kyi kông tso s-du, lao-zih feh-z, ng yi-kying s-s-ku hyiao-teh ge z hyü-kô;

·3 ng yiu zing-ne yü Ngô ming-deo lao-k'u, feh hyih-lih.

·4 Dæn-z Ngô yiu ih-yiang iao p'i-bing ng, ing-yü ng yi-kying sih-gao ky'i-deo e-sih-keh sing.

·5 Ng ing-ke kyi-nyin jong nô su-ze tih-lôh, iao hwe-ke, voh-cün ky'i-deo su tso; ziah feh hwe-ke, Ngô ziu we tao ng su-ze, peng-ku ng-keh teng-gying.

·6 Dæn-z ng yiu ih-yiang hao-c'ü, Nyi-ko-læh keh-tông 'ang-yü, Ngô su k'o-u, ng ah k'o-u.

·7 Yiu ng-tô cü-ts iao t'ing Sing-Ling t'ong-ts cong kao-we-keh shih-wa. Teh-sing cü-ts, Ngô we yüong Zông-ti foh-yün cong-yiang weh-ming jü s-peh ge ky'üoh.’

·8 “Yi hao sia sing peh Z-me-nô kao-we-keh s-ts'a; ‘Ky'i-deo lôh-kyiah s-gao yi weh-cün-le Cü-ts z-t'ih kông:

·9 Ngô hyiao-teh ng su tso, teh næn-deo ky'üih-siao; (ng zih-ze fu-coh), yiu-sih z kông z Yiu-t'a nying, lao-zih feh-z, z Sæh-dæn-keh jü-we-dông, Ngô hyiao-teh ge-he z sih-doh shih-wa.

·10 Ng 'eo-le iao ziu-keh k'u-næn, ih-ting hyiao hôh: mo-kyü wa-sön peh ng-he cong-yiang kyi-ke nying kwæn-lôh kæn-lao, s-s ng, ziu zih-nyih k'u-næn. Ng iao cong-sing tao s, Ngô we s-peh ng weh-ming-keh bing-t'in-kwön.

·11 Yiu ng-tô cü-ts iao t'ing Sing-Ling t'ong-ts cong kao-we-keh shih-wa. Teh-sing cü-ts di-nyi-t'ao s feh neng 'e ge.’

·12 “Yi hao sia sing peh Bih-kô-mo kao-we-keh s-ts'a; ‘Yiu fong-kw'a pao-kyin Cü-ts z-t'ih kông:

·13 Ngô hyiao-teh ng su tso, teh ng su djü, ziu-z Sæh-dæn zo-yü su-ze: Ngô cong-sing-keh kyin-tsing Ön-di-p'ô, bi tsông-s ze ng-he cong-yiang, Sæh-dæn su djü-keh su-ze, keh z-'eo ng ning-gyiu siu-lao Ngô-keh ming-deo, vong tön-gao siang-sing Ngô-keh sing.

·14 Dæn-z Ngô yiu kyi-yiang iao p'i-bing ng, ing-yü zin-deo Pô-læn kao Pô-lih peh Yi-seh-lih nying pæn-kyiah, ziu-z ky'üoh ngeo-ziang-keh tsi-veh, tso kæn-ying, ze ng cong-yiang ah yiu pao-siu ge-keh kao-hyüing.

·15 Ng cong-yiang ah yiu pao-siu Ngô su k'o-u Nyi-ko-læh keh-tông kao-hyüing.

·16 Ng iao hwe-ke; feh-zin Ngô ziu tao ng su-ze le, yüong Ngô k'eo-li-keh pao-kyin teh ge-he tang-tsiang.

·17 Yiu ng-tô cü-ts iao t'ing Sing-Ling t'ong-ts cong kao-we-keh shih-wa. Teh-sing cü-ts, Ngô we s-peh ge ön-zông-keh mô-nô hao ky'üoh, yi s-peh ge ih-kw'e shih-bah zih-deo, zih-deo zông-min sia sing-keh ming-z, djü tsih-ziu cü-ts ts-nga m-nying sih-teh.’

·18 “Yi hao sia sing peh T'e-ngô-t'e-læh kao-we-keh s-ts'a; ‘Zông-ti-keh N-ts, Ge ngæn ziang ho-yin, Ge kyiah ziang ting hao dong z-t'ih kông:

·19 Ngô hyiao-teh ng su tso, ng-keh e-sih teh bæn-z, ng-keh siang-sing teh zing-ne, yi hyiao-teh ng lôh-kyiah su tso hao-jü ky'i-deo.

·20 Dæn-z Ngô wæ-yiu kyi-yiang hao p'i-bing ng, ing-yü keh nyü-nying Yia-si-bih z kông z sin-ts-nying; ng 'eo ge kao-diao yiu-'oh Ngô-keh nu-boh tso kæn-ying, teh ky'üoh ngeo-ziang-keh tsi-veh.

·21 Ngô s-peh ge hwe-ke-keh kyi-we, hao tön-gao ge kæn-ying; ge feh k'eng hwe-ke.

·22 Ngô pih-ding tön ge ze min-zông, teh ge jü-de tso kæn-ying cü-ts, ziah feh hwe-ke ge su tso, pih-ding kô-ts'eo ting do wæn-næn.

·23 Ngô yi we djü-mih ge-keh n-nô; cong kao-we ziu we hyiao-teh dzô-ts'æh nying-keh sing ziu-z Ngô: Ngô yi we tsiao kôh-nying su tso pao-ing ng-he.

·24 Dæn-z ng-he teh væn-pah ze T'e-ngô-t'e-læh, feh i ge kao-diao, feh sih-teh ge-he su kông Sæh-dæn-keh ao-miao; Ngô feh yüong bih-yiang tæn-deo peh ng-he.

·25 Tsih-yiu ng su yiu, hao pao-siu teng-tao Ngô le.

·26 Teh-sing, pao-siu Ngô 'ang-yü tao-ti cü-ts, Ngô we s-peh ge tsông-kwön væn-koh:

·27 yüong t'ih-kweng kwön-æh ge-he, ziang k'ao-se læn-wu-nyi ho; ziang Ngô jong Ngô Vu-ts'ing su tsih-ziu:

·28 Ngô yi we s-peh ge t'in-liang-hyiao.

·29 Yiu ng-tô cü-ts iao t'ing Sing-Ling t'ong-ts cong kao-we-keh shih-wa.’


## Mz. 3.

**_1 P'i-bing Sæh-dih kao-we, 3 ky'ün ge hwe-ke, kying-ka ge. 8 Fi-læh-t'ih-fi kao-we, 10 ts'ing-tsæn ge-keh nyih-sing teh zing-ne. 15 P'i-bing Lao-ti-kô kao-we, yü ge feh lang feh nyih, 19 ky'ün ge iao nyih-sing, hwe-ke. 20 Kyi-toh gyi ze meng-k'eo k'ao meng._**

·1 “Yi hao sia sing peh Sæh-dih kao-we-keh s-ts'a; ‘Yiu Zông-ti ts'ih-ke Ling teh ts'ih-leh sing Cü-ts z-t'ih kông; Ngô hyiao-teh ng su tso, ming-deo z weh, zih-ze z s.

·2 Iao kying-sing, kyin-ku kw'a iao s dzing-lôh-keh teh-'ang: ing-yü Ngô mông ng su tso ze Zông-ti min-zin z feh jün-bi.

·3 Su-i ng iao kyi-nying zin-deo tsa tsih-ziu, tsa t'ing-djôh; iao pao-siu ge, iao hwe-ke. Ziah feh kying-sing, Ngô we ziang zeh tao ng su-ze, ng ah feh hyiao-teh Ngô kyi-z tao.

·4 Dæn-z ng ze Sæh-dih yiu kyi-ke vong tsông we-u ge-keh i-zông: ge-he 'eo-le tsiah bah teh Ngô jü-de tseo; ing-yü ge-he z ing-ke.

·5 Teh-sing cü-ts tsiang-le we tsiah shih-bah i-zông; Ngô fe du-siao ge-keh ming-z ze weh-ming ts'ah-zông, Ngô we tsiao-nying ge-keh ming-z ze Ngô Vu-ts'ing teh Ge t'in-s min-zin.

·6 Yiu ng-tô cü-ts iao t'ing Sing-Ling t'ong-ts cong kao-we-keh shih-wa.’

·7 “Yi hao sia sing peh Fi-læh-t'ih-fi kao-we-keh s-ts'a; ‘Sing-zin, zing-zih, k'ô Da-bih-keh so-z, k'e m-nying kwæn, kwæn m-nying k'e Cü-ts z-t'ih kông:

·8 Ngô hyiao-teh ng su tso: (Ngô ze ng-keh min-zin k'e meng, m-nying neng-keo kwæn), ing-yü ng yiu-ting lih-liang, yi siu-lao Ngô shih-wa, vong feh tisao-nying Ngô-keh ming-deo.

·9 Joh-ü Sæh-dæn jü-we-dông cü-ts, z kông z Yiu-t'a nying, zih-ze feh-z, z tseh-hông; Ngô we peh ge-he le p'oh-tao ng kyiah-zin, hyiao-teh Ngô z e-sih ng.

·10 Yü ng pao-siu Ngô zing-ne-keh dao-li, 'eo-le-keh wæn-næn iao ling-djôh t'ong-t'in-'ô s-s si-zông nying z-'eo, Ngô we pao-wu ng.

·11 Ngô ziu le: ng su yiu, iao k'ô-lao, sang-teh yiu nying peh ng-keh bing-t'in-kwön deh-k'e.

·12 Teh-sing cü-ts, Ngô we peh ge ze Ngô Zông-ti-keh din tso oh-djü, ge feh tse tseo-c'ih; Ngô we yüong Ngô Zông-ti-keh ming-deo teh Ngô Zông-ti-keh zing-dz, ziu-z jong t'in-zông Ngô Zông-ti su-ze kông-lôh-keh sing Yia-lu-sæh-lang, teh Ngô-z sing-keh ming-z, tu sia ze ge-keh zông-min.

·13 Yiu ng-tô cü-ts iao t'ing Sing-Ling t'ong-ts cong kao-we-keh shih-wa.’

·14 “Yi hao sia sing peh Lao-ti-kô kao-we-keh s-ts'a; ‘tso Ô-meng, tso cong-sing zing-zih te-tsing, tso Zông-ti zao-hwa ky'i-deo Cü-ts z-t'ih kông:

·15 Ngô hyiao-teh ng su tso, ng z feh lang feh nyih: Ngô dæn-nyün ng 'oh-tsia lang 'oh-tsia nyih.

·16 Yü ng z nyih-hong-hong, yi feh lang feh nyih, Ngô we jong Ngô k'eo-li t'u ng c'ih.

·17 Ing-yü ng z kông z ze-cü, yi-kying fu-coh, m-kao ky'üih-siao; feh hyiao-teh z-kyi z kw'eng-k'u, k'o-lin, bing-gyüong, hæh-ngæn, c'ih-sing-lu-t'i:

·18 Ngô ky'ün ng jong Ngô su-ze ma ho tön-lin-keh kying-ts, hao fu-coh; shih-bah-keh i-zông hao tsiah, sang-teh ng c'ih-sing-lu-t'i 'ôh-nying-siang; yüong ngæn-yiah t'æh ng-keh ngæn, hao mông-djôh.

·19 Væn-pah Ngô su e-sih-keh, Ngô p'i-bing ge, tsah-væh ge; su-i ng iao nyih-sing hwe-ke.

·20 Ngô gyi ze meng-k'eo k'ao meng: ziah yiu nying t'ing-djôh Ngô sing-ing k'e meng-keh, Ngô ziu we tseo-tsing ge su-ze, Ngô teh ge, ge teh Ngô, jü-de ky'üoh.

·21 Teh-sing cü-ts Ngô we s-peh ge teh Ngô jü-de zo ze Ngô-keh zo-yü, ziang Ngô teh-sing, teh Ngô Vu-ts'ing jü-de zo ze Ge-keh zo-yü.

·22 Yiu ng-tô cü-ts iao t'ing Sing-Ling t'ong-ts cong kao-we-keh shih-wa.’”


## Mz. 4.

**_1 Iah-'ön mông-djôh Zông-ti-keh zo-yü ze t'in-zông. 4 Nyin-s-keh tsiang-lao. 6 S-ke weh-veh mön-sing yiu ngæn. 10 Tsiang-lao côh-lôh ge bing-t'in-kwön, ze zo-yü zin pa zo ze zo-yü zông Cü-ts._**

·1 KEH z-kön yi-'eo ngô mông-mông, mông-djôh t'in-zông yiu meng k'e-kæn, deo-t'ao t'ing-djôh-keh sing-hyiang ziang 'ao-deo, teh ngô kông, “Ng tseo-zông tao i le, Ngô we peh yi-'eo pih-ding yiu-keh z-kön ts-tin ng.”

·2 Ngô ziu bi Sing-Ling kön-dong: mông-djôh yiu zo-yü pa ze t'in, zo-yü-zông yiu ih-yü zo-teh;

·3 zo-teh Cü-ts yüong-mao ziang pih-nyüoh teh mô-nao: yiu heo yü-cün zo-yü, mông-djôh ziang fi-ts'e nyüoh.

·4 Zo-yü deo-ky'ün yiu nyin-s-ke zo-yü: ze zo-yü ngô mông-djôh yiu nyin-s-ke tsiang-lao zo-kæn, tsiah shih-bah-keh i-zông; deo ta kying-ts-keh bing-t'in-kwön.

·5 Jong zo-yü yiu sin-din teh hyiang-le, teh hyü-to sing-ing c'ih-le. Yi yiu ts'ih-tsæn teng-liang ze zo-yü min-zin, ziu-z Zông-ti ts'ih-ke Ling;

·6 zo-yü min-zin yiu po-li he ziang shü-tsing; zo-yü cong-yiang, teh zo-yü deo-ky'ün, yiu s-ke weh-veh zin-'eo mön-sing yiu ngæn.

·7 Deo-ih-ke weh-veh ziang s-ts, di-nyi-ke weh-veh ziang siao-ngeo, di-sæn-ke weh-veh min-lin ziang nying, di-s-ke weh-veh ziang fi-keh la-ing.

·8 Keh s-ke weh-veh, ke-ke yiu loh-tsih yih-pông, li-nga deo-ky'ün tu yiu ngæn: nyih yia feh hyih ze-teh kông, “Sing-zin, sing-zin, sing-zin, jün-neng-keh Cü Zông-ti, zin-deo ze-teh, yin-ze ze-teh, yi-'eo ze-teh.”

·9 Keh weh-veh kyü yüong-wa, tseng-djong, kön-zia peh zo ze zo-yü-zông üong-weh Cü-ts z-'eo,

·10 nyin-s-ke tsiang-lao p'oh-lôh zo ze zo-yü-zông-keh min-zin, pa-pa üong weh Cü-ts, côh-lôh ge-keh bing-t'in-kwön ze zo-yü min-zin, kông,

·11“Ngô-keh Cü Ngô-keh Zông-ti, Ng ing-ke ziu yüong-wa, tseng-djong, gyün-ping: ing-yü væn-veh tu z Ng su zao, væn-veh zao-c'ih-le su yiu, tu z Ng-keh ts-i.”


## Mz. 5.

**_1 Ts'ih-k'o ing su fong-lao-keh shü: 9 tsih-yiu sæh-ku-keh Siao-yiang hao ts'ah-k'e. 12 Su-i tsiang-lao tsæn-mi Ge, 9 kông, Ge yüong Ge-z-keh hyüih c'ü-joh ge-he._**

·1 NGÔ yi mông-djôh zo ze zo-yü-zông Cü-ts jing-tsih siu yiu ih-kyün shü li-nga tu yiu z, yüong ts'ih-k'o ing fong-lao.

·2 Yi mông-djôh yiu neng-kön-keh t'in-s do sing-hyiang kông, “Kæh-nying hao t'æn-k'e keh-kyün shü, ts'ah-k'e ge-keh ing?”

·3 Ze t'in-zông, di-zông, teh di-'ô, tu feh neng t'æn-k'e keh-kyün shü, mông ge.

·4 Ngô ziu k'oh-mang ing-yü m-yiu hao t'æn-k'e keh-kyün shü mông ge.

·5 Yiu ih-ke tsiang-lao teh ngô kông, “Feh iao k'oh: Yiu-da ts-p'a-keh S-ts, Da-bih-keh Keng-deo, yi-kying teh-sing, hao t'æn-k'e keh-kyün shü ts'ah-k'e ge ts'ih-k'o ing.”

·6 Ngô ziu mông ze zo-yü teh tsiang-lao, teh s-ke weh-veh cong-yiang, yiu ih-tsih Siao-yiang gyi-teh, ziang bi sæh-ku, yiu ts'ih-tsih kôh, ts'ih-tsih ngæn, ziu-z Zông-ti ts'ih-ke Ling, ts'a tao t'ong-t'in-'ô.

·7 Ge tseo-le, jong zo ze zo-yü zông Cü-ts jing-tsih siu do keh-kyün shü.

·8 Do keh-kyün shü z-'eo, keh s-ke weh-veh teh nyin-s-ke tsiang-lao tu p'oh ze Siao-yiang min-zin, ke-ke k'ô gying, teh kying-ts-keh hyiang-lu yiu hyiang din-mön, ziu-z sing-du-keh tao-kao.

·9 Ge-he ko-ts'ông sing-keh tsæn-mi-s, kông, “Ng ing-ke do keh-kyün shü, ts'ah-k'e ge-keh ing: ing-yü Ng bi sæh-ku, yüong Ng-keh hyüih c'ü-joh ngô-he jong kôh ts-p'a, k'eo-ing, pah-sing, koh-veng, tu kyü peh Zông-ti,

·10 peh ngô-he tso wông tso tsi-s ze ngô-he Zông-ti min-zin; hao ze si-zông tso wông.”

·11 Ngô yi mông, t'ing-djôh zo-yü teh weh-veh tsiang-lao-keh deo-ky'ün yiu hyü-to t'in-s-keh sing-ing; ge su-moh z ts'in-ts'in-væn-væn;

·12 do sing-hyiang kông, “Keh sæh-ku-keh Siao-yiang ing-ke tsih-ziu gyün-ping, fu-coh, ts'oong-ming, neng-lih, tseng-kyü, yüong-wa, coh-tsæn.”

·13 Ngô yi t'ing-djôh t'in-zông, di-zông, teh di-'ô, he-yiang, væn-pah su yiu, teh ge li-min væn-veh tu kông, “Dæn-nyün coh-tsæn, tseng-kyü, yüong-wa, neng-kön, üong-yün kyü peh zo ze zo-yü-zông Cü-ts teh Siao-yiang.”

·14 Keh s-ke weh-veh kông, “Ô-meng.”Keh-sih tsiang-lao ziu p'oh-lôh pa-pa.


## Mz. 6.

**_1 A-ts'-jü ts'ah-k'e keh ts'ih-k'o ing, ih-ke ih-ke ts'ah-k'e ts-'eo yiu zah-m tse-næn._**

·1 NGÔ mông Siao-yiang k'e di-ih-k'o ing z-'eo ziu t'ing s-ke weh-veh ts-cong yiu sing-ing ziang hyiang-le, kông, “Hao le.”

·2 Ngô ziu mông, mông-djôh ih-p'ih bah mô, gyi mô cü-ts k'ô kyüong; yi peh ge bing-t'in-kwön: ge c'ih-le teh-sing, yi teh-sing.

·3 K'e di-nyi-k'o ing, ngô t'ing di-nyi-ke weh-veh kông, “Hao le.”

·4 Yi yiu ih-p'ih 'ong mô c'ih-le: peh gyi mô cü-ts neng-keo deh-k'e t'in-'ô t'a-bing, peh ge-he sæh-le-sæh-k'e: wæ-yiu ih-pô ting do tao peh ge.

·5 K'e di-sæn-k'o ing, ngô t'ing di-sæn-ke weh-veh kông, “Hao le.”Ngô ziu mông, mông-djôh ih-p'ih heh mô; gyi mô cü-ts siu k'o t'in-bing ts'ing.

·6 Ngô t'ing s-ke weh-veh ts-cong yiu sing-ing kông, “Ih-sing siao-mah ih-din nying-ts, sæn-sing do-mah ih-din nying-ts; yiu teh tsiu hyiao tsông wa.”

·7 K'e di-s-k'o ing, ngô t'ing di-s-ke weh-veh kông, “Hao le.”

·8 Ngô ziu mông, mông-djôh ih-p'ih hwe-seh-keh mô: gyi mô cü-ts ming-z S; Ing-s keng ge 'eo-deo. Yiu gyün-ping s-peh ge ze si-zông s-ku-ts-ih, hao yüong tao-k'eo, hông-nyin, weng-yüoh, teh yia-siu tsông-s ge-he.

·9 K'e di-ng-k'o ing, ngô mông-djôh ze tsi-dæn-'ô yiu yü Zông-ti-keh dao-li, teh ge-he su siu-lao-keh kyin-tsing bi sæh-gao cü-ts-keh ling-weng:

·10 ge-he do sing-hyiang kông, “Sing-zin zing-zih-keh Cü-tse, Ng feh sing-p'ön djü ze di-zông-keh nying, feh sing liu ngô-he hyüih-keh ün-wông tao kyi-z?”

·11 Ziu yiu shih-bah-keh i-zông s-peh ge-he kôh-nying; yi t'ong-ts ge-he, iao dzæn-z ön-sing, teng-tao dong-z-keh hyüong-di, 'eo-le bi sæh-gao ziang ge-he-keh su-moh mön-coh.

·12 K'e di-loh-k'o ing, ngô ziu mông-djôh di dong-teh-mang; nyih-deo pin moh-heh ziang mao-pu, nyüih-liang pin ziang hyüih;

·13 t'in-zông-keh sing-siu tih-lôh di, ziang vu-hwa-ko jü bi do fong c'ü-dong, tang-lôh ge vong zing-joh-keh ko-ts.

·14 T'in ku-k'e ziang ih-foh wa kyün-le; væn-pah sæn-ling teh he-tao tu yi-ku ge-keh nyün su-ze.

·15 Si-zông-keh kyüing-wông, kwön-fu, ze-cü, tsiang-kyüing, yiu gyün-ping-keh, teh væn-pah tso nu-boh feh tso nu-boh, tu iu ze sæn-dong teh ngæn-dong-li;

·16 ziu dziao sæn teh zih-ngæn kông, “Hao tao-lôh ke-lao ngô-he, bi-ku zo-yü-zông zo-teh Cü-ts min-lin, teh Siao-yiang-keh nu-ky'i:

·17 ing-yü Ge nu-ky'i-keh do nyih-ts yi-kying tao-gao; kæh-nying hao tông-teh-lao?”


## Mz. 7.

**_1 Yiu t'in-s ing ih-k'o ing ze Zông-ti-keh nu-boh ngah-kôh-deo. 4 To-siao ing-ku jong Yi-seh-lih kôh ts-p'a. 9 Jong ih-ts'ih koh-kô su-moh tu su-feh-pin, gyi ze zo-yü zin, tsiah shih-bah i-zông, siu k'ô tsao-jü-keh ts-hong. 14 Ge-keh i-zông bi Siao-yiang-keh hyüih si shih-bah._**

·1 'EO-LE ngô mông-djôh s-ke t'in-s gyi ze di-keh s kôh, k'ô s-fông-keh fong, peh fong feh c'ü-djôh di, teh he, teh væn-pah jü-moh.

·2 Ngô yi mông-djôh ih-ke t'in-s jong tong-pin zông-le, k'ô weh Zông-ti-keh ing: ting do sing-hyiang ao-ky'i-le vong-ts hao siang-seng di teh he s-ke t'in-s, kông, 

·3 “Hyiao siang-seng di, teh he, teh  jü-moh, teng-tao ngô-he ing ih-k'o ing ze ngô-he Zông-ti-keh nu-boh ngah-kôh-deo.”

·4 Ngô t'ing-djôh ziu ing-keh su-moh, ze Yi-seh-lih-keh pah-sing cong ts-p'a yiu zih-s-væn s-ts'in ing-ku.

·5 Yiu-da ts-p'a ziu ing ih-væn nyi ts'in: Liu-bin ts-p'a ih-væn nyi ts'in: Kô-teh ts-p'a ih-væn nyi ts'in: 

·6 Ô-sih ts-p'a ih-væn nyi ts'in: Neh-da-li ts-p'a ih-væn nyi ts'in: Mô-nô-si ts-p'a ih-væn nyi ts'in: 

·7 Si-min ts-p'a ih-væn nyi ts'in: Li-vi ts-p'a ih-væn nyi ts'in: Yi-sæh-kô ts-p'a ih-væn nyi ts'in: 

·8 Si-pu-leng ts-p'a ih-væn nyi ts'in: Iah-seh ts-p'a ih-væn nyi ts'in: Bin-ngô-ming ts-p'a ing-keh ih-væn nyi ts'in.

·9 'EO-LE ngô mông jong ih-ts'ih koh-kô, zoh-veng pah-sing k'eo-ing, yiu hyü-to nying, su tu su-feh-pin, gyi ze zo-yü teh Siao-yiang-keh min-zin, tsiah shih-bah i-zông, siu k'ô tsao-jü ts-hong;

·10 ting do sing-hyiang ao-ky'i-le, kông, “Dæn-nyün kyiu-sing kyü peh zo ze zo-yü-zông ngô-he-keh Zông-ti, teh Siao-yiang.”

·11 Cong t'in-s yü-cün zo-yü, teh tsiang-lao, teh s-ke weh-veh; ze zo-yü min-zin p'oh-lôh, pa-pa Zông-ti, kông,

·12 “Ô-meng: Dæn-nyün coh-tsæn, yüong-wa, ts'ong-ming, kön-zia, tseng-kyü, gyün-ping, neng-kön, üong-yün kyü peh ngô-he-keh Zông-ti. Ô-meng.”

·13 Yiu ih-ke tsiang-lao teh ngô kông, “Keh-sih tsiah shih-bah i-zông-keh z kæh-nying? jong 'ah-yi le?”

·14 Ngô kông, “Ng Cü hyiao-teh.”Ge kông, “Ge-he z jong da-næn c'ih-le, yüong Siao-yiang-keh hyüih si ge i-zông shih-bah.

·15 Su-i ze Zông-ti zo-yü min-zin nyih yia ze Ge-keh sing-din-li voh-z Ge; zo ze zo-yü-zông Cü-ts djü ze ge-he cong-yiang.

·16 Ge-he fe tse du-hæh, fe tse k'eo-k'eh; nyih-deo teh ho-ky'i fe tsao-djôh ge:

·17 ing-yü zo-yü cong-yiang-keh Siao-yiang we tsiao-kwön ge-he, ta ge tao weh-shü-keh nyün-deo; Zông-ti we k'a-gao ge-he ih-ts'ih-keh ngæn-li.


## Mz. 8.

**_1 Di-ts'ih-k'o ing ts'ah-k'e z-'eo, yiu ts'ih-ke t'in-s, ts'ih-ke 'ao-deo kao-de ge-he. 6 S-ke c'ü 'ao-deo ziu yiu ting do-keh tse-næn. 3 Wæ-yiu ih-ke t'in-s do hyiang peh ge teh cong sing-du-keh tao-kao jü-de ze kying-dæn zông._**

·1 K'e di-ts'ih-k'o ing, t'in ziu pih-zing mao liang-k'eh kong-fu.

·2 Ngô mông-djôh gyi ze Zông-ti min-zin ts'ih-ke t'in-s; yiu ts'ih-ke 'ao-deo kao-de ge-he.

·3 Yi yiu ih-ke t'in-s le do kying-ts-keh hyiang-lu, gyi ze tsi-dæn pin; yiu hyü-to hyiang peh ge, hao teh cong sing-du-keh tao-kao jü-de hyin-zông zo-yü min-zin kying-ts tsi-dæn-zông.

·4 Hyiang-keh in, teh cong sing-du-keh tao-kao, jong t'in-s siu-li jü-de sing-zông Zông-ti min-zin.

·5 T'in-s do hyiang-lu; yüong dæn-zông-keh ho ts-mön, tao ze di-zông: ziu yiu hyü-to sing-ing, teh hyiang-le, sin-din, di-dong.

·6 Keh ts'ih-ke t'in-s k'ô ts'ih-ke 'ao-deo z-kyi bi-bæn iao c'ü.

·7 Di-ih-ke t'in-s c'ü 'ao-deo, yiu bôh teh ho 'o hyüih, tön-lôh ze di-zông: jü-moh siao-gao sæn-ku-ts-ih, yi siao-gao pah-yiang ts'ing-ts'ao.

·8 Di-nyi-ke t'in-s c'ü 'ao-deo, ziu yiu ziang ting do ho sæn ze-teh siao tön ze he-li: he-shü sæn-ku-ts-ih pin-tso hyüih;

·9 he-li weh-veh s-gao sæn-ku-ts-ih; jün ah wa-gao sæn-ku-ts-ih.

·10 Di-sæn-ke t'in-s c'ü 'ao-deo, yiu ih-leh ting do sing jong t'in tih-lôh, yin-deo ziang ho-pô ze-teh dziah, tih-lôh ze kông-'o teh shü-nyün sæn-ku-ts-ih;

·11 keh-leh sing ming-z Ing-dzing: shü sæn-ku-ts-ih pin-tso ing-dzing; yü shü pin k'u, hyü-to nying s-gao.

·12 Di-s-ke t'in-s c'ü 'ao-deo; nyih-deo, nyüih-liang, sing-siu tu yiu sæn-ku-ts-ih tang-gao; peh ge sæn-ku-ts-ih heh-ön, nyih-li sæn-ku-ts-ih m-yiu liang-kwông, yia ah z-t'ih.

·13 Ngô yi mông, t'ing-djôh ih-ke t'in-s, fi ze pön-t'in, do sing-hyiang kông, “'O-tse, 'o-tse, 'o-tse, ling-djôh djü ze di-zông cü-ts, yü gyi-yü sæn-ke t'in-s kw'a iao c'ü 'ao-deo-keh sing-hyiang.”


## Mz. 9.

**_1 Di-ng-ke t'in-s c'ü 'ao-deo ts-'eo, ziu jong t'in yiu ih-leh sing tih-lôh di, m-ti-k'ang-keh so-z kao peh ge. 2 Ge k'e m-ti-k'ang, ziu yiu wông-djong ziang zô-hyih c'ih-le. 12 Deo-ih-ke 'o-tse ku-gao. 13 Di-loh-ke 'ao-deo ziu c'ü. 14 S-ke pông-lao-keh t'in-s fông-gao._**

·1 Di-ng-ke t'in-s c'ü 'ao-deo, ngô mông-djôh ih-leh sing jong t'in-zông tih-lôh di: yiu m-ti-k'ang-keh so-z kao peh ge.

·2 Ge k'e m-ti-k'ang; yiu in ziang ting mang ho-lu-keh in jong k'ang-li zông-le; nyih-deo teh ky'üong-ts'ông yü k'ang-keh in heh-gao.

·3 Yiu wông-djong jong in cong-yiang c'ih-le ze di-zông; yiu gyün-ping s-peh ge, ziang di-zông zô-hyih yiu gyün-ping.

·4 Ge-he vong-ts feh seng-siang di-zông-keh ts'ao, teh pih-loh-keh yih, teh pah-yiang jü-moh, tæn seng-siang ngah-kôh-deo m-yiu Zông-ti ing-keh nying.

·5 Su s-peh ge-keh gyün-ping, feh-z hao sæh nying, z iao t'ong-k'u ge ng-ke nyüih: ge t'ong-k'u ziang zô-hyih ting nying-keh t'ong-k'u.

·6 Keh z-'eo nying iao zing s, zing-feh-le; pô-feh-teh s, s we bi-ku ge.

·7 Keh wông-djong z ziang bi-bæn kao-tsin-keh mô; ge deo-zông ziang ta kying-ts-keh kwön-min, ge min-lin ziang nying-keh min-lin.

·8 Ge-he deo-fæh ziang nyü-nying-keh deo-fæh, ngô-ts' ziang s-ts-keh ngô-ts'.

·9 Ge-he wu-sing-kying ziang t'ih-kæh; ge yih-pông-keh sing-hyiang ziang hyü-to ts'ô teh mô, diao kw'a k'e kao-tsin-keh sing-hyiang.

·10 Ge mi-pô ziang zô-hyih; mi-pô yiu doh-ts': ge-keh gyün-ping hao seng-siang nying ng-ke nyüih.

·11 Ge-he-keh wông-ti ziu-z m-ti-k'ang-keh s-ts'a; tsiao Hyi-pah-le-keh k'eo-ing z Ô-pô-teng, tsiao Hyi-læh-keh k'eo-ing z Ô-po-leng.  〔Ô-pô-teng teh Ô-po-leng ziu-z we mih-vông-keh i-s.〕

·12  DEO-IH-KE tse-næn ku-k'e; wæ-yiu liang-ke tse-næn iao le.

·13 Di-loh-ke t'in-s c'ü 'ao-deo, ngô t'ing-djôh yiu sing-ing jong Zông-ti min-zin kying-dæn-keh s-kôh le,

·14 teh k'ô 'ao-deo di-loh-ke t'in-s kông, “Pông ze Pah-læh do 'o-keh s-ke t'in-s hao fông ge.”

·15 Keh s-ke t'in-s bi fông-c'ih, yi-kying bi-bæn sæh-nying sæn-ku-ts-ih, ziu-z ze ding-hao-keh z-zing nyih-ts nyüih-veng nyin-kang.

·16 Mô-ping-keh su-moh yiu nyi-væn-væn: ngô t'ing-djôh ge su-moh.

·17 Ngô ze moh-z mông-djôh mô teh gyi mô cü-ts, ge wu-sing-kying ziang ho ziang ts-'ong seh ziang liu-wông: mô deo ziang s-ts deo; yiu ho teh in teh liu-wông jong ge k'eo-li c'ih-le.

·18 Yüong-keh sæn-yiang, ziu-z ge k'eo-li su c'ih-keh ho teh in teh liu-wông, sæh-nying sæn-ku-ts-ih.

·19 Mô-keh lih-dao ze ge k'eo teh mi-pô: ge mi-pô ziang zô, ah yiu deo; z yüong ge we seng-siang.

·20 Gyi-yü-keh nying, vong tsao keh-sih tse-næn s, wæ feh hwe-ke ge siu su tso, ziu-z pa kyü, teh kying, nying, dong, jü-moh, zih-deo; fe mông, fe t'ing, fe 'ang-dong-keh ngeo-ziang:

·21 ah feh hwe-ke ge-he hyüong-sæh, zia-jih, kæn-ying, teh t'eo-dao.


## Mz. 10.

**_1 Ih-ke do neng-kön-keh t'in-s kông-lôh, ge siu k'ô t'æn-k'e-keh shü. 6 Ge ts-tin üong-weh-keh Cü væh-zi kông, yin-ze z-'eo m-gao. 9 Ge feng-fu Iah-'ön ky'üoh keh-kyün shü._**

·1 NGÔ yi mông-djôh do neng-kön-keh t'in-s jong t'in kông-lôh, tsiah-keh z yüing; ge deo-zông yiu heo, ge min ziang nyih-deo, ge kyiah ziang ho-djü;

·2 ge siu k'ô ih-kyün siao shü t'æn-k'e: ge jing-tsih kyiah dæh ze he-zông, tsi-tsih kyiah dæh ze di-zông;

·3 do sing-hyiang ao-ky'i-le, ziang s-ts kyiao: ge ih kyiao, yiu ts'ih-ke le fæh-c'ih sing-ing.

·4 Keh ts'ih-ke le kông ts-'eo, ngô ziu iao sia: tsih t'ing-djôh jong t'in-zông yiu sing-ing kông, “Keh ts'ih-ke le su kông-keh iao fong-hao, feh-k'o sia.”

·5 Ngô su mông-djôh gyi ze he teh di-zông-keh t'in-s ziu di ge jing-tsih siu hyiang t'in,

·6 ts-tin üong-weh-keh Cü, ziu-z zao t'in lin ge li-min su yiu, di lin ge li-min su yiu, he lin ge li-min su yiu Cü-ts væh-zi kông, “Z-'eo yin-ze m-gao:

·7 dæn-z di-ts'ih-ke t'in-s c'ü 'ao-deo z-'eo, Zông-ti ao-miao z-kön ziu we tso zing-kong, tsiao Ge hao sing-sih yi-kying djün peh Ge nu-boh keh-sih sin-ts-nying.

·8 Ngô su t'ing-djôh jong t'in le-keh sing-ing, yi teh ngô kông, “Ng hao tseo tao keh-yü gyi ze he teh di-zông-keh t'in-s, tsih-ziu ge siu-li t'æn-k'e-keh siao-kyün.”

·9 Ngô ziu tseo-tao t'in-s su-ze, teh ge kông, “Ts'ing ng peh ngô keh siao-kyün.”Ge teh ngô kông, “Ng hao do-k'e ky'üoh; z we peh ng du-li k'u, dæn-z ng k'eo-li we mih-din.”

·10 Ngô ziu jong t'in-s siu-li tsih-ziu keh siao-kyün, ky'üoh-gao; ze k'eo-li ko-zin z mih-din: ky'üoh-ku ts-'eo, ngô du-li z k'u.

·11 Ge teh ngô kông, “Ng pih iao kông sin-ts shih-wa ze hyü-to pah-sing koh-veng k'eo-ing teh kyüing-wông-keh min-zin.”


## Mz. 11.

**_1 Yiu liang-ke kyin-tsing kông sin-ts shih-wa. 6 Ge yiu gyün-ping peh t'in feh lôh-yü. 7 Weh-veh teh ge tang-tsiang, sæh ge. 8 S-siu vong ön-tsông. 11 Ku sæn-nyih pön weh-cün-le. 14 Di-nyi-ke 'o-tse ku-gao. 15 Di-ts'ih-ke 'ao-deo ziu c'ü._**

·1 Ziu yiu ih-keng dziang-ts'ih ziang kweng kao-fu ngô: kông, “Nang-ky'i, liang Zông-ti-keh sing-din, teh tsi-dæn, lin li-min tso li-pa cü-ts.

·2 Tæn-tsih djü-gao din-nga-keh yü-ziang, feh yüong liang; ing-yü keh-z yi-kying s-peh bih-koh nying: ge-he we zin-dæh sing-zing s-zih-nyi-ke nyüih.

·3 Ngô we s gyün-ping peh ngô liang-ke kyin-tsing, tsiah-ky'i mô-i kông sin-ts shih-wa ih-ts'in nyi-pah loh-zih nyih.”

·4 Keh ziu-z liang-cü kæn-læn-jü teh liang-tsæn teng-gying, dziang gyi ze di-zông Cü-keh min-zin.

·5 Ziah yiu nying iao 'e ge, jong ge-he k'eo-li yiu ho p'eng-c'ih, mih-gao ge-keh dziu-dih: ziah yiu nying iao 'e ge, pih-ding z-t'ih sæh-gao.

·6 Ge-he yiu gyün-ping hao pi-lao t'in, peh ge tso sin-ts-nying-keh nyih-ts feh lôh-yü: yi yiu gyün-ping hao peh shü pin tso hyüih, ping-ts'ia jü ge su iao z-'eo, hao yüong hyü-to tse-næn tang di.

·7 Ge-he te-tsing tso-mön, jong m-ti-k'ang tseo-zông-keh yia-su we teh ge-he tang-tsiang, tang-ying, sæh-gao ge.

·8 Ge-he s-siu we ze do zing-li-keh ka-lu-zông, ziu-z pi-fông Su-to-mô teh Yi-gyih, ngô-he Cü bi ting ze zih-z-kô-keh su-ze.

·9 Keh pah-sing zoh-veng k'eo-ing koh-kô yiu-sih we mông-djôh ge-he s-siu sæn-nyih pön, feh hyü ön-tsông ge s-siu ze veng-li.

·10 Djü ze di-zông-keh nying, yü ge hwön-hyi kw'a-weh; yüong li-veh song-le song-k'e; ing-yü keh liang-ke sin-ts-nying z peh djü ze di-zông cü-ts t'ong-k'u.

·11 Ku sæn-nyih pön yiu weh-keh ling jong Zông-ti tsing ge-he, ge-he ziu gyi-ky'i; mông-djôh cü-ts tu hôh-mang.

·12 Ge-he t'ing-djôh jong t'in-zông yiu do sing-hyiang teh ge-he kông, “Ng hao zông-le.”Ge-he ziu kô yüing sing t'in; ge-keh dziu-dih ah tu mông-djôh.

·13 Keh z-'eo di ting yiao-dong, zing-dz tao-gao zih-ku-ts-ih; yü di-dong yiu ts'ih-ts'in nying s-gao: gyi-yü tu kying-hôh, kyü yüong-wa peh t'in-zông-keh Zông-ti.

·14 Di-nyi 'O-tse ku-gao: di-sæn 'O-tse kw'a iao le.

·15 Di-ts'ih-ke t'in-s c'ü 'ao-deo; t'in-zông ziu yiu ting do sing-ing kông, “Si-zông-keh koh-veng yi-kying kyü peh ngô-he Cü, teh Ge-keh Kyi-toh: Ge we tso Wông-ti tao si-si-de-de.”

·16 Zông-ti min-zin, zo ze zo-yü-keh nyin-s-ke tsiang-lao, ziu p'oh-lôh pa-pa Zông-ti, kông,

·17 “Jün-neng-keh Zông-ti yin-ze zin-deo 'eo-deo ze-teh-keh Cü, kön-zia Ng; ing-yü Ng yi-kying tsih-tsông Ng do gyün-ping, tso Wông-ti.

·18 Bih-koh fæh-nu, Ng nu-ky'i nyih-ts tao-gao, hao sing-p'ön s-nying, ah hao sông-s Ng-keh nu-boh keh-sih sin-ts-nying, teh sing-du, feh-leng do si, kying-djong p'ô-gyü Ng ming-deo cü-ts; ping-ts'ia hao djü-mih wa-gao di-keh cü-ts.”

·19 Ziu yiu Zông-ti-keh sing-din k'e ze t'in-zông; hyin-c'ih Ge iah-siang ze din-li; yi yiu sin-din, hyü-to sing-ing, hyiang-le, di-dong, teh ting do-keh bôh.


## Mz. 12.

**_1 Yiu ih-ke nyü-nying tsiah nyih-deo, yiu kw'a sang-keh k'u-t'ong. 4 Ih-kwang 'ong-keh long gyi ze ge min-zin, siang t'eng-ky'üoh ge-keh siao-nying: 6 nyü-nying sang n-ts, ziu dao tao hông-yia. 7 Mi-kô-leh ta-ling ge s-ts'a teh long kao-tsin, tang-ying ge. 13 Long bi kön-c'ih tao di, ziu pih-næn keh nyü-nying._**

·1 YIU do dziao-deo yin-c'ih ze t'in-zông; ih-ke nyü-nying tsiah nyih-deo, nyüih-liang ze ge kyiah-'ô, deo-zông ta zih-nyi-leh sing tso kwön-min;

·2 ge wa-ying: kw'a iao sang, yü k'u-t'ong ao-ky'i-le.

·3 Yi yiu dziao-deo yin-c'ih ze t'in-zông; ih-kwang hyüih-'ong-keh do long, yiu ts'ih-ke deo zih-tsih kôh, deo-zông ta ts'ih-ting kwön-min.

·4 Ge mi-pô t'a-lôh t'in-zông-keh sing-siu sæn-ku-ts-ih, tön ze di-zông: long gyi ze kw'a sang-keh nyü-nying min-zin, teng ge sang-lôh, siang t'eng-ky'üoh ge siao-nying.

·5 Ge sang ih-ke n-ts, ziu-z tsiang-le iao yüong t'ih-kweng kwön-lao væn-koh: keh n-ts bi ta-zông tao Zông-ti, teh Ge zo-yü min-zin.

·6 Nyü-nying dao tao hông-yia, Zông-ti su bi hao-keh su-ze, ze-kæn hao yiang ge ih-ts'ih nyi-pah loh-zih nyih.

·7 Ze t'in-zông yiu kao-tsin: Mi-kô-leh ta-ling ge s-ts'a teh long kao-tsin; long ah ta-ling ge s-ts'a le kao-tsin;

·8 tang-feh-ying, ze t'in-zông ah m-c'ü hao djü.

·9 Keh do long bi kön-c'ih, ziu-z keh lao zô, ah ts'ing-hwu Mo-kyü teh Sæh-dæn, su-zông ying-yiu t'ong-t'in-'ô; ziu bi kön-c'ih tao di-zông, ge-keh s-ts'a ah teh ge jü-de kön-c'ih.

·10 Ngô t'ing-djôh ze t'in-zông yiu ting do sing-hyiang, kông, “Yin-ze ngô-he Zông-ti-keh kyiu-sing, neng-kön, teh koh-kô, lin Ge Kyi-toh-keh gyün-ping zing-ziu: ing-yü hông-kao ngô-he hyüong-di cü-ts, ziu-z nyih yia ze Zông-ti min-zin hông-kao ge-he-keh z kön-c'ih-gao.

·11 Ge-he k'ao Siao-yiang-keh hyüih teh z-kyi su te-tsing-keh dao-li, tang-ying ge; tao s feh e-sih ge sing-ming.

·12 Su-i t'in, teh djü ze t'in cü-ts hao kw'a-weh. Tsih-z di teh he yiu 'o-tse: ing-yü mo-kyü yiu ting do ny-ky'i ling-djôh ng, ge hyiao-teh z-keh z-'eo m to-siao.”

·13 Long mông-djôh z-kyi bi kön-c'ih tao di, ziu pih-næn sang n-ts-keh nyü-nying.

·14 Yiu do la-ing-keh liang-tsih yih-pông s-peh nyü-nying, hao fi tao ge-z su djü-keh hông-yia, ze-kæn hao yiang ge ih-nyin, liang-nyin, pön-nyin, to-bi zô-keh min-zin.

·15 Zô jong ge k'eo-li t'u-c'ih shü ziang 'o-shü ze nyü-nying 'eo-pe, iao t'e ge k'e.

·16 Di pông-zu keh nyü-nying, k'e k'eo, t'eng-lôh loong k'eo-li su t'u-c'ih-keh 'o-shü.

·17 Long ky'i keh nyü-nying, tseo-k'e teh ge gyi-yü-keh ts-seng tang-tsiang, ziu-z siu Zông-ti-keh ka-ming, siu Yia-su Kyi-toh te-tsing cü-ts.


## Mz. 13.

**_1 Ih-tsih yia-siu jong he-li c'ih-le, yiu ts'ih-ke deo, zih-tsih kôh, long ziu s-peh ge ge-z-keh neng-kön. 11 Wæ-yiu ih-tsih yia-siu jong di c'ih-le: 14 t'ong-ts di-zông nying yü bi tao siang-'e-keh yia-siu tso ngeo-ziang, 15 feng-fu nying pa ge, 16 ziu ge-keh ing tso kyi-'ao._**

·1 Ge gyi ze he-pin sô-t'æn-zông. Ngô ziu mông-djôh ih-tsih yia-siu jong he-li tseo-zông, yiu ts'ih-ke deo zih-tsih kôh, kôh ta zih-ting kwön-min, deo-zông sia sih-doh-keh ming-z.

·2 Ngô su mông-djôh-keh yia-siu ziang pao, ge kyiah ziang yüong-keh kyiah, k'eo ziang s-ts-keh k'eo: keh long ziu s-peh ge z-keh neng-kön, zo-yü, teh do gyün-ping.

·3 Ngô mông-djôh ge ih-ke deo ziang bi tang-siang kw'a s; ge kw'a s-keh siang-'eng i hao: t'ong-t'in-'ô tu hyi-gyi keng-jong keh yia-siu;

·4 ge-he ziu pa keh long, ing-yü ge s gyün-ping peh yia-siu; ah pa yia-siu, kông, “Kæh-nying ziang keh yia-siu? kæh-nying neng-keo teh ge kao-tsin?”

·5 Yiu s-peh ge kông do wa sih-doh-keh tsiang-cü; yi s-peh ge gyün-ping hao tso z-kön s-zih-nyi-ke nyüih.

·6 Ge k'e k'eo sih-doh Zông-ti, sih-doh Ge-keh ming-deo, teh Ge tsiang-bong, lin djü ze t'in-zông cü-ts.

·7 Yi peh ge hao teh sing-du kao-tsin, tang-ying ge-he: ping-ts'ia yiu gyün-ping s-peh ge hao kwön-lao cong zoh-veng pah-sing k'eo-ing teh koh-kô.

·8 Djü ze di-zông-keh nying tu we pa ge, ziu-z m-yiu ming-z sia ze jong zao t'in-di yi-le bi sæh-gao Siao-yiang-keh weh-ming ts'ah-zông cü-ts.

·9 Yiu ng-tô cü-ts, ing-ke t'ing.

·10 Væn-pah lo-liah-keh, ah we bi lo-liah: yüong tao sæh-nying-keh, ah we bi tao sæh-gao. Sing-du zing-ne teh siang-sing tu ze keh su-ze.

·11 Ngô yi mông-djôh ih-tsih yia-siu jong di tseo-zông; yiu liang-tsih kôh ziang siao-yiang, kông shih-wa ziang long.

·12 Ge we yüong di-ih-tsih yia-siu ih-ts'ih-keh gyün-ping ze ge min-zin. Peh di teh djü ze di-zông cü-ts tu pa di-ih-tsih yia-siu, ziu-z bi tang-siang kw'a s 'eo-le i hao-keh.

·13 Ge yi tso do gyi-z, we peh ho jong t'in kông-lôh di ze nying-keh min-zin.

·14 Yi teh-djôh gyün-ping ze yia-siu min-zin tso gyi-z hao mi-'oh djü ze di-zông-keh nying; yi t'ong-ts djü ze di-zông-keh nying, ing-ke yü ziu tao-keh siang-'e wæ weh-keh yia-siu, tso ngeo-ziang.

·15 Ge yiu gyün-ping s ling-ky'i peh keh yia-siu-keh ngeo-ziang, peh yia-siu-keh ngeo-ziang we kông shih-wa, yi we peh feh pa yia-siu ngeo-ziang cü-ts tu bi sæh-gao.

·16 Ge peh cong-nying, feh-leng do si, fu-kyü bing-zin, tso nu-boh feh tso nu-boh, tu ze jing-siu, 'oh-tsia ngah-kôh-deo yüong ing tso kyi-'ao;

·17 peh m-yiu yia-siu-keh kyi-'ao 'oh-tsia ge ming-z, 'oh-tsia ge ming-z-keh su-moh cü-ts, tu feh hyü ma-tsing ma-c'ih.

·18 Ze keh su-ze yiu ts'ong-ming. Yiu ts-sih-keh nying hao sön yia-siu-keh su-moh, ing-yü z nying-keh su-moh: ge su-moh loh-pah loh-zih loh.


## Mz. 14.

**_1 Siao-yiang teh Ge-z-keh nying gyi ze Shing-sæn zông. 6 T'in-s djün dao-li. 8 Pô-pi-leng tao-gao. 15 Si-zông siu-keh nyih-ts, ziu-z meh-nyih. 20 Zông-ti nu-ky'i-keh do tsih-ts'ô._**

·1 NGÔ yi mông, mông-djôh Siao-yiang gyi ze Shing-sæn zông, yiu zih-s væn s-ts'in nying teh Ge jü-de, ngah-kôh-zông tu yiu Ge-keh ming-z, teh Ge Vu-ts'ing-keh ming-z sia-teh.

·2 Ngô t'ing-djôh t'in-zông yiu sing-hyiang, ziang hyü-to shü-keh sing-hyiang, ziang ting do le-keh sing-hyiang: ngô su t'ing-djôh-keh sing-ing z ziang dæn-gying cü-ts dæn-gying-keh sing-ing:

·3 ge-he ze zo-yü min-zin, teh s-ke weh-veh lin keh-sih tsiang-lao-keh min-zin ko-ts'ông sing-keh tsæn-mi s: djü jong di-zông bi c'ü-joh-keh zih-s væn s-ts'in ts-nga, m-nying neng-keo 'ôh keh tsæn-mi s.

·4 Ge-he feh teh vu-nyü keo-'eh; z ts'ing-kyih cü-ts. Siao-yiang feh-leng tao 'ah-yi k'e, ge-he tu keng Ge. Ge-he jong nying-keh cong-yiang bi c'ü-joh, tso zông-sing ko-ts peh Zông-ti teh Siao-yiang.

·5 Ge-he k'eo-li m-yiu hông-wa: ing-yü z m u-tin-keh.

·6 NGÔ yi mông-djôh ih-ke t'in-s fi ze pön-t'in, yiu üong-yün foh-ing hao djün peh djü ze di-zông-keh nying, teh ih-ts'ih koh-kô zoh-veng k'eo-ing pah-sing;

·7 ting do sing-hyiang kông, “Iao p'ô-gyü Zông-ti, kyü yüong-wa peh Ge; ing-yü Ge sing-p'ön z-'eo tao-gao: iao pa keh-yü zao t'in di he teh shü-nyün-keh Cü.”

·8 Yi yiu di-nyi-ke t'in-s, keng ge, kông, “Do Pô-pi-leng, tao-gao, tao-gao, ing-yü peh væn-koh ky'üoh ge ying-lön c'ôh-nu-keh[^14-8] tsiu.”

·9 Yi yiu di-sæn-ke t'in-s, keng ge, ting do sing-ing kông, “Ziah yiu nying pa yia-siu teh ge ngeo-ziang, ziu ge-keh ing ze ngah-kôh-zông, 'oh-tsia ze siu,

·10 ge pih iao ky'üoh Zông-ti nu-ky'i-keh tsiu, z m-kao zah-m kæh-zeh, ts'ia ze Ge nu-ky'i-keh pe; ah iao bi ho teh liu-wông ziu k'u ze sing-zin t'in-s teh Siao-yiang-keh min-zin:

·11 ge-he t'ong-k'u-keh in hyüing-zong üong-yün feh hyih; pa yia-siu teh ge ngeo-ziang, ziu ge ming-z-keh ing cü-ts, nyih yia feh teh ön-tæn.”

·12 Sing-du-keh zing-ne ze keh su-ze, ziu-z siu Zông-ti-keh ka-ming teh siang-sing Yia-su.

·13 Ngô t'ing-djôh jong t'in-zông yiu sing-ing teh ngô kông, “Ng hao sia-lôh, S-keh cü-ts yiu foh-ky'i, ziu-z jong kying-yi-'eo joh-ü Cü s-keh:”Sing-Ling kông, “Z-keh, peh ge-he hao ön-sih ge-keh lao-k'u; ge-he sang-weh ah we keng-djôh ge.”

·14 Ngô yi mông, mông-djôh yiu bah yüing; yüing-zông yiu ih-yü ziang nying-keh N-ts zo-teh, deo-zông ta kying-ts kwön-min, siu k'ô fong-kw'a-keh sô-kyin.

·15 Yi yiu ih-ke t'in-s jong sing-din c'ih-le, ting do sing-hyiang ao zo yüing-keh Cü-ts kông, “Hao yüong Ng-keh sô-kyin, siu-keh: ing-yü siu-keh z-'eo yi-kying tao-gao; di-zông-keh pah-koh yi-kying joh-gao.”

·16 Zo yüing Cü-ts ziu tön-lôh sô-kyin ze di-zông; di bi siu-keh.

·17 Yi yiu ih-ke t'in-s jong t'in-zông-keh sing-din c'ih-le, yi k'ô fong-kw'a-keh sô-kyin.

·18 Tse yiu ih-ke t'in-s jong tsi-dæn c'ih-le, ge yiu tsông-kwön ho-keh gyün-ping; yiu do sing-ing ao k'ô fong kw'a sô-kyin cü-ts, kông, “Hao yüong ng fong-kw'a-keh sô-kyin, siu-tsing di-zông bu-dao-jü-keh gyiu; ing-yü bu-dao yi-kying joh-gao.”

·19 T'in-s ziu tön ge-keh sô-kyin ze di-zông, siu-tsing di-zông-keh bu-dao, tön ze Zông-ti nu-ky'i-keh do tsih-ts'ô, hyüih jong tsih-ts'ô liu-c'ih, mô-kyiang-zing t'ih kao, di-fông mao loh-pah li lu.


## Mz. 15.

**_1 Ts'ih-ke t'in-s tsông-kwön lôh-kyiah ts'ih-ke tse-næn. 3 Tang-ying weh-veh cü-ts-keh tsæn-mi s. 7 Ts'ih-ke hyiang-lu ts-mön Zông-ti-keh nu-ky'i._**

·1 NGÔ tse mông-djôh t'in-zông yiu ih-ke dziao-deo, yi do yi hyi-gyi, ziu-z ts'ih-ke t'in-s tsông-kwön lôh-kyiah ts'ih-ke tse-næn, ing-yü Zông-ti-ke nu-ky'i jong-ts' wön-gao.

·2 Ngô mông-djôh ziang po-li-keh he yiu ho ts'æn-tsing; ah mông-djôh tang-ying yia-siu, teh ge ngeo-ziang, teh ge ming-z su-moh cü-ts, tu gyi ze po-li he-zông, k'ô Zông-ti-keh gying.

·3 Ge-he ko-ts'ông Zông-ti nu-boh Mo-si-keh tsæn-mi s, teh Siao-yiang-keh tsæn-mi s, kông, “Jün-neng-keh Cü Zông-ti; Ng-keh tsôh-yü yi do, yi hyi-gyi, sing-du-keh Wông-ti, Ng-keh dao-lu yi kong-nyi yi zing-zih.

·4 Cü, kæh-nying feh p'ô-gyü Ng, feh yüong-wa Ng-keh ming-deo? ing-yü tsih-yiu Ng z sing-zin; væn-koh pih-ding we le ze Ng-keh min-zin pa-voh; ing-yü Ng kong-nyi-keh tsôh-yü yi-kying hyin-c'ih.”

·5 Keh z-kön ts-'eo ngô mông, mông-djôh ze t'in-zông yiu te-tsing tsiang-bong-keh sing-din k'e-kæn:

·6 tsông-kwön ts'ih-yiang tse-næn ts'ih-ke t'in-s jong sing-din c'ih-le, tsiah ts'ing-kyih shih-bah-keh mô-pu, hyüong-kw'eng-deo kyi kying-ts-keh ta.

·7 Keh s-ke weh-veh yiu ih-ke peh ts'ih-ke kying hyiang-lu ts-mön üong-weh Zông-ti-keh nu-ky'i, kao-fu keh ts'ih-ke t'in-s.

·8 Sing-din yü Zông-ti-keh yüong-wa teh Ge-keh neng-kön, ziu bi in c'ong-mön; ah m-yiu nying neng-keo tseo-tsing sing-din, teng-tao keh ts'ih-ke t'in-s ts'ih-yiang tse-næn tso-zing.


## Mz. 16.

**_1 T'in-s peh hyiang-lu-li Zông-ti-keh nu-ky'i tao ze di. 6 Ziu yiu do tse-næn. 15 Cü ziang zeh we le. Kying-sing cü-ts yiu foh._**

·1 NGÔ t'ing-djôh jong sing-din yiu do sing-hyiang, teh ts'ih-ke t'in-s kông, “Ng hao k'e, peh hyiang-lu-li Zông-ti-keh nu-ky'i tao ze di-zông.”

·2 Di-ih-ke t'in-s ziu k'e, peh hyiang-lu tao ze di-zông; yiu yia-siu-keh ing, pa ge ngeo-ziang cü-ts ziu sang doh-ts'ông.

·3 Di-nyi-ke t'in-s peh hyiang-lu tao ze he-li; he ziu pin ziang s-nying-keh hyüih; he-li ih-ts'ih-keh weh-veh s-gao.

·4 Di-sæn-ke t'in-s peh hyiang-lu tao ze kông-'o teh shü-nyün; tu pin tso hyüih.

·5 Ngô t'ing-djôh tsông-kwön shü-keh t'in-s kông, “Ng yin-ze zin-deo ze-teh, sing-zin-keh Cü, z tsing-dzih, ing-yü Ng z-t'ih ze-teh sing-p'ön:

·6 ge-he yi-kying liu-c'ih sing-du teh sin-ts-nying-keh hyüih, yin-ze Ng we yüong hyüih peh ge-he hæh: keh z ing-ke.”

·7 Ngô yi t'ing-djôh tsi-dæn ze-teh kông, “Z-keh, Jün-neng-keh Cü Zông-ti, Ng-keh sing-p'ön z zing-zih, z kong-nyi.”

·8 Di-s-ke t'in-s peh hyiang-lu tao ze nyih-deo zông; ziu yiu gyün-ping s-peh ge hao yüong ho sô-djôh nying.

·9 Nying yü ting nyih sô-djôh: ziu sih-doh Zông-ti-keh ming-deo, ziu-z s gyün-ping kông keh-sih tse-næn keh; ah feh hwe-ke kyü yüong-wa peh Ge.

·10 Di-ng-ke t'in-s peh hyiang-lu tao ze yia-siu-keh zo-yü zông; ge koh-kô ziu heh-ön; ge-he yü k'u-feh-ku ngao z-keh k'eo-zih,

·11 yü ge t'ong-k'u teh ts'ông-doh sih-doh t'in-zông-keh Zông-ti; feh hwe-ke ge-keh 'ang-yü.

·12 Di-loh-ke t'in-s peh hyiang-lu tao ze Pah-læh da-'o; ge shü ziu sao-gao, peh tong-pin kyüing-wông-keh lu hao bi-bæn.

·13 Ngô mông-djôh yiu sæn-ke we-u kyü, ziang ô-mô, jong long-keh k'eo-li, teh yia-siu-keh k'eo-li, teh kô sin-ts-nying-keh k'eo-li c'ih-le:

·14 ge-he z ôh-kyü-keh ling, neng-keo tso gyi-z; c'ih-le k'e jü-zih t'ong-t'in-'ô-keh kyüing-wông tao Jün-neng Zông-ti-keh do nyih-ts kao-tsin.

·15 (“Ngô ziang zeh iao le. Væn-pah kying-sing k'ön-siu ge i-zông, sang-teh c'ih-diao-diao tseo, peh nying mông-djôh ge 'ôh-nying-siang cü-ts, z yiu foh-ky'i.”)

·16 Ge jü-zih keh-sih kyüing-wông tao ih-ke di-fông tsiao Hyi-pah-le k'eo-ing z Ô-mô-ngah-teng.

·17 Di-ts'ih-ke t'in-s peh hyiang-lu tao ze k'ong-cong; ziu yiu ting do sing-ing jong t'in-zông sing-din-keh zo-yü c'ih-le, kông, “Wön-gao:”

·18 ziu yiu hyü-to sing-hyiang, hyiang-le, sin-din; di ah dong-teh-mang, jong nying ze-si yi-le, m-yiu t'ih do di-dong.

·19 Keh do zing-dz feng-k'e sæn-gyüih, lih-koh-keh zing-dz tu tao-t'æh: Zông-ti kyi-teh do Pô-pi-leng, yüong Ge-z ting nu-ky'i-keh tsiu-pe peh ge.

·20 Ih-ts'ih-keh he-tao tu dao-k'e, sæn-ling tu mông-feh-djôh.

·21 Yi yiu bôh, mao ts'in-liang djong, jong t'in kông-lôh ze nying-keh sing-zông: nying yü bôh-keh tse-næn sih-doh Zông-ti; ing-yü keh tse-næn z ting do.


## Mz. 17.

**_3,4 Ih-ke nyü-nying tsiah ts-seh teh 'ong-seh, siu k'ô kying-ts tsiu-pe, gyi yia-siu, 5 ziu-z do Pô-pi-leng, ih-ts'ih k'o-u-keh nyiang. 9 Ts'ih-ke deo-keh i-s, 12 teh zih-tsih kôh. 8 Do ying-vu-keh ying-væh. 14 Siao-yiang-keh teh-sing._**

·1 K'ô ts'ih-ke hyiang-lu ts'ih-ke t'in-s yiu ih-ke le, teh ngô kông, “Ng le, zo ze hyü-to shü-min-zông keh do ying-vu-keh sing-p'ön ngô we peh ng mông;

·2 di-zông-keh kyüing-wông z teh ge kæn-ying, djü ze di-zông-keh nying z ky'üoh-cü ge ying-lön-keh tsiu.”

·3 Ngô bi Sing-Ling kön-dong t'in-s ta-ling ngô tao hông-yia: ziu mông-djôh ih-ke nyü-nying gyi 'ong-keh yia-siu, yiu ts'ih-ke deo zih-tsih kôh, mön-sing yiu sih-doh-keh ming-z.

·4 Keh nyü-nying tsiah ts-seh teh 'ong, yiu kying-ts pao-zih tsing-cü tang-pæn, siu k'ô kying-ts-keh tsiu-pe ts-mön k'o-u-keh meh-z, teh ge ying-lön-keh we-u,

·5 ze ngah-kôh-deo yiu ming-z sia-teh kông, “AO-MIAO, DO PÔ-PI-LENG, DI-ZÔNG CONG YING-VU TEH K'O-U-KEH NYIANG.”

·6 Ngô mông-djôh keh nyü-nying ky'üoh-cü sing-du-keh hyüih, teh te-tsing Yia-su cü-ts-keh hyüih. Ngô ih mông-djôh, ziu ting hyi-gyi.

·7 T'in-s teh ngô kông, “Ng tsa-sang hyi-gyi? Ngô we t'ong-ts ng keh nyü-nying, teh ge su gyi-keh yia-siu yiu ts'ih-ke deo zih-tsih kôh-keh ao-miao i-s.

·8 Ng su mông-djôh-keh yia-siu zin-deo yiu, yin-ze m-yiu; 'eo-le we jong m-ti-k'ang c'ih-le, kyü-yü mih-vông. Væn-pah djü ze di-zông-keh, ge ming-z jong zao t'in-di yi-le vong sia ze weh-ming ts'ah-zông cü-ts, mông-djôh keh zin-deo yiu, yin-ze m-yiu, 'eo-le yiu-keh yia-siu, ziu we hyi-gyi.

·9 Ze keh su-ze yiu ts'ong-ming-keh sing. Keh ts'ih-ke deo z nyü-nying su zo-keh ts'ih-tu sæn:

·10 yi z ts'ih-ke wông-ti; ng-ke yi-kying ba-gao, ih-ke wæ ze-teh, wæ-yiu ih-ke vong tao; ge ih-le ah z dzæn-z.

·11Keh zin-deo yiu, yin-ze m-yiu-keh yia-siu, ziu-z di-pæh-ke, ah ze ts'ih-ke ts-nen; ge iao kyü-yü mih-vông.

·12 Ng su mông-djôh-keh zih-tsih kôh z zih-ke wông-ti, ge-he wæ vong teh-djôh koh-kô; ts-'eo teh yia-siu dong ziu wông-ti-keh gyün-ping, ah tsih ih-ts'iang.

·13 Ge-he tu dong-sing-'eh-i, peh z-keh neng-kön gyün-ping kao-fu peh yia-siu.
 
·14 Ge-he we teh Siao-yiang kao-tsin, Siao-yiang pih-ding teh-sing, ing-yü Ge z væn-cü-ts Cü, væn-wông-ts Wông; keng-djôh Ge-keh tu z bi dziao-le, bi kæn-shün, cong-sing cü-ts.”

·15 Ge yi teh ngô kông, “Ng su mông-djôh-keh hyü-to shü, ying-vu su zo-keh, ziu-z pah-sing, cong-nying, koh-veng, k'eo-ing.

·16 Ng su mông-djôh-keh yia-siu, teh keh zih-tsih kôh, we ky'i-'eng keh ying-vu, peh ge gyüong-k'u c'ih-diao-diao, ah we ky'üoh ge-keh nyüoh, yüong ho siao-hwa ge.

·17 Ing-yü Zông-ti kön-dong ge-keh sing hao tso Ge-keh ts-i, peh ge-he dong-sing, peh z-keh koh-kô kao-fu yia-siu, teng-tao Zông-ti-keh shih-wa tu tso-zing.

·18 Ng su mông-djôh-keh nyü-nying, z ke-kwön di-zông kyüing-wông-keh do zing-dz.”


## Mz. 18.

**_1 Pô-pi-leng tao-gao. 4 Yiu sing-ing feng-fu Zông-ti-keh pah-sing li-k'e ge. 9 Si-zông-keh wông-ti, 11 teh k'ah-siang, jün-cü, lao-da, tu k'oh ge. 20 Sing-du kao-hying, ing-yü Zông-ti sing ge ün._**

·1 KEH z-kön ts-'eo ngô yi mông-djôh ih-ke t'in-s jong t'in kông-lôh, tsih-tsông do gyün-ping; ge yüong-wa peh di tu kwông-ming.

·2 Ge ziu ting do sing-ing ao-ky'i-le, kông, “Do Pô-pi-leng tao-gao, cong zia-ling-keh k'o, teh væn-pah we-u in-tseng tiao-keh k'o.

·3 Ing-yü væn-koh tu ky'üoh ge ying-lön c'oh-nu-keh tsiu; di-zông-keh kyüing-wông tu teh ge kæn-ying, di-zông-keh k'ah-siang tu yü ge sô-wa fæh-ze.”

·4 Ngô yi t'ing-djôh t'in-zông yiu sing-ing, kông, “Ngô-keh pah-sing, iao li-k'e ge, sang-teh ng yiu-veng ge-keh ze, jü-de ziu ge-keh tse-næn:

·5 ing-yü ge ze-ôh mön tao t'in, Zông-ti ah kyi-teh ge-keh ôh-z.

·6 Tsiao ge su de bih-nying ah z-t'ih de ge, tsiao ge-keh 'ang-yü kô-be pao ge: ge su ts'ia ze pe-li, ah kô-be ts'ia peh ge.

·7 Ge su-le z-kyi tseng-djong, sô-wa, tsiao-su peh ge t'ong-k'u e-pe: ing-yü ge sing-li kông, ‘Ngô zo-i tsoo wông-'eo, feh-z kwa-vu, fe hyiao-teh e-pe.’

·8 Su-i ih-nyih li-min ge tse-næn pih-ding we tao, ziu-z s, kyi-hông; bi ho siao wön; ing-yü sing-p'ön ge-keh Cü Zông-ti yiu do neng-kön.”

·9 Di-zông-keh kyüing-wông, su-le teh ge kæn-ying sô-wa-keh, mông-djôh ge ho-dziah-keh in, we sing-t'ong k'oh ge,

·10 yü p'ô ge kw'eng-k'u yün-yün gyi-kæh, kông, “K'o-sih, k'o-sih, do zing-dz, Pô-pi-leng, keh kyin-ku-keh zing-dz! ih-ts'iang ng-keh sing-p'ön tao-gao.”

·11 Di-zông-keh k'ah-siang ah sing-t'ong k'oh ge, ing-yü m-nying tse ma ge-keh ho-veh;

·12 ge ho-veh ziu-z kying, nying, pao-zih, tsing-cü, si-mô-pu, s, ts-'ong; pah-yiang hyiang-moh, wæ-yiu ih-ts'ih ziang-ngô-keh kô-sang, kyü-djong jü-liao-keh kô-sang, dong, t'ih, teh nyüoh-zih-keh kô-sang;

·13 wæ-yiu joh-kyü, hyiang-liao, hyiang-yiu, jü-hyiang, tsiu, yiu, si mah-feng, mah, ngeo, teh yiang; wæ-yiu mô, ts'ô, nying-keh kyi-sing teh ling-weng.

·14 Ng sing-li su siang-keh ko-ts yi-kying li-k'e ng, væn-pah sô-wa-keh meh-z ah tu li-k'e ng, fe tse mông-djôh ge.

·15 Ma keh-sih meh-z, fæh-ze-keh k'ah-siang, yü p'ô ge kw'eng-k'u yün-yün gyi-kæn, ziu sing-t'ong di-k'oh; kông,

·16 “K'o-sih, k'o-sih, keh do zing-dz, tsiah si-mô-pu teh ts-'ong ngæn-seh, yüong kying-ts pao-zih teh tsing-cü tang-pæn-keh!

·17 ing-yü keh hyü-to ze-veh ih-ts'iang mih-gao. Væn-pah jün-cü lao-da, zo jün-keh cong-nying, teh c'ih-he tso sang-i cü-ts, tu yün-yün gyi-kæn,

·18 mông-djôh ge ho-dziah-keh in, ao-hyiang kông, “Nô ih-tu zing-dz ziang keh do zing-dz?”

·19 Ziu yüong bong-dzing ta deo-zông, e-t'ong di-k'oh ao-hyiang, kông, “K'o-sih, k'o-sih, keh do zing-dz, væn-pah yiu jün ze he yü ge-keh sô-wa z fæh-ze! yin-ze ih-ts'iang mih-gao.

·20 Ng t'in, ng sing-du, s-du, teh sin-ts-nying hao yü ge kao-hying; ing-yü Zông-ti ze ge su-ze peh ng sing-ün.”

·21 Ziu yiu do lih-liang-keh t'in-s yüong ih-kw'e zih-deo ziang ting do mo-bön, tön ze he-li, kông, “Ting do zing-dz Pô-pi-leng, pih-ding z-t'ih pong-tao, fe tse mông-djôh ge.

·22 Dæn-gying tsôh-ngôh c'ü-siao c'ü 'ao-deo-keh sing-ing fe tse t'ing-djôh ze ng-keh cong-yiang; pah-yiang kong-ziang, feh tse mông-djôh ze ng-keh cong-yiang: mo-mo-keh sing-hyiang feh tse t'ing-djôh ze ng-keh cong-yiang;

·23 teng-liang feh tse tsiao-djôh ze ng-keh cong-yiang; sing-lông sing-vu-keh sing-ing feh tse t'ing-djôh ze ng-keh cong-yiang: ing-yü ng-keh k'ah-siang z di-zông-keh fu-kyü nying; ing-yü væn-koh z bi ng-keh zia-jih mi-'oh.

·24 Sin-ts-nying, sing-du, teh t'in-'ô bi sæh-gao cong-nying-keh hyüih tu ze keh su-ze mông-djôh.”


## Mz. 19.

**_1 Zông-ti ze t'in tsih-ziu tsæn-mi, yü Ge sing-ün sing-du-keh hyüih, sing-p'ön do ying-vu. 7 Siao-yiang tso ts'ing. 10 T'in-s feh hyü Iah-'ön pa ge. 17 Ao fi-gying tao sæh-lôh di-fông le._**

·1 KEH z-kön ts-'eo ngô t'ing-djôh ze t'in-zông ziang yiu hyü-to nying do sing-hyiang ze-teh kông, “Hah-li-lu-yia; kyiu-sing, yüong-wa, tseng-djong, neng-kön, tu  kyü peh ngô-he Zông-ti:

·2 ing-yü ge-keh sing-p'ön z zing-zih yi tsing-dzih; Ge yi-kying p'ön-tön keh do ying-vu, ziu-z bi ge ying-lön wa-gao si-zông-keh, ah hyiang ge-keh siu-li pao-ing Z-kyi nu-boh liu-hyüih-keh ün.”

·3 Ge-he di-nyi t'ao kông, “Hah-li-lu-yia. Keh ying-vu-keh in hyüing-zông üong-yün feh hyih.

·4 Keh nyin-s-ke tsiang-lao teh s-ke weh-veh p'oh-lôh pa-pa zo ze zo-yü-keh Zông-ti, kông, “Ô-meng; Hah-li-lu-yia.”

·5 Jong zo-yü ziu yiu sing-ing c'ih-le, kông, “Ng-he tso Ge nu-boh, p'ô-gyü Ge cü-ts, feh-leng do si, tu iao tsæn-mi ngô-he-keh Zông-ti.”

·6 Ngô yi t'ing-djôh ziang hyü-to nying-keh sing-ing, ziang hyü-to shü-keh sing-hyiang, ziang ting do le-keh sing-hyiang, kông, “Hah-li-lu-yia: ing-yü Cü, ngô-he Jün-neng-keh Zông-ti, z tso Wông.

·7 Ngô-he hao kao-hying kw'a-lôh, kyü yüong-wa peh Ge: ing-yü Siao-yiang tso ts'ing-keh nyih-ts yi-kying tao-gao, sing-vu z-kyi yi-kying bi-bæn hao.”

·8 Ziu peh sing-vu tsiah ts'ing-kyih, kwông-liang-keh si-mô-pu: keh si-mô-pu ziu-z sing-du-keh kong-nyi.

·9 Ge teh ngô kông, “Ng hao sia-lôh, Bi ts'ing-le ky'üoh Siao-yiang tso ts'ing-keh tsiu cü-ts yiu foh-ky'i.”Yi teh ngô kông, “Keh z Zông-ti-keh tsing wa.”

·10 Ngô ziu p'oh-lôh ge kyiah-zin iao pa ge. Ge teh ngô kông, “Feh-k'o: ngô teh ng lin siu Yia-su te-tsing-keh hyüong-di tu z dong-z-keh nu-boh: ng pa Zông-ti: ing-yü Yia-su-keh te-tsing z siu-ts-keh ling.”

·11 NGÔ yi mông-djôh t'in k'e-k'e; yiu ih-p'ih bah-mô, gyi mô cü-ts, ts'ing-hwu Cong-sing Zing-zih; Ge sing-p'ön teh kao-tsin tu z yüong kong-nyi.

·12 Ge ngæn ziang ho-yin, Ge deo ta hyü-to kwön-min; yiu ming-z sia-teh, djü Ge-z ts-nga m-nying sih-teh.

·13 Ge tsiah tsæn-hyüih-keh i-zông: Ge ming-z ts'ing-hwu “Zông-ti-keh Dao.”

·14 Keng Ge-keh t'in-zông ping-tsiang tu gyi bah-mô, tsiah kyih-bah-keh si-mô-pu.

·15 Yiu fong-kw'a-keh pao-kyin jong ge k'eo c'ih-le, hao yüong ge tang lih-koh: yi yüong t'ih-kweng kwön-lao ge-he: zin-dæh Jün-neng Zông-ti mang-nu-keh tsih-ts'ô.

·16 Ze Ge-keh i-zông teh do-t'e yiu ming-z sia-lôh, VÆN-WÔNG-TS WÔNG, VVÆN-CÜ-TS CÜ.

·17 Ngô yi mông-djôh ih-ke t'in-s gyi ze nyih-deo-li; ge ziu ting do sing-ing, ao t'in-k'ong fi-keh pah-yiang tiao kông, “Ng-he jü-zih tao Zông-ti-keh do tsiu-yin;

·18 peh ng-he hao ky'üoh kyüing-wông-keh nyüoh, tsiang-kyüing-keh nyüoh, ing-yüong-keh nyüoh, mô teh gyi mô cü-ts-keh nyüoh, wæ-yiu cong-nying-keh nyüoh, feh-leng do-si, tso nu-boh feh tso nu-boh.”

·19 Ngô mông-djôh keh yia-siu, teh di-zông-keh kyüing-wông, lin ge-he ping-tsiang, tu jü-zih iao teh keh-yü gyi mô Cü-ts, lin Ge-keh ping-tsiang kao-tsin.

·20 Keh yia-siu bi k'ô, wæ-yiu keh kô sin-ts-nying dong-de su-zông ze yia-siu min-zin tso gyi-z, mi-'oh ziu yia-siu-keh ing, teh pa ge ngeo-ziang cü-ts: keh liang-ke kæh-weh tön ze liu-wông ze-teh dziah-keh ho-k'ang-li:

·21 gyi-yü tu bi keh-yü gyi bah mô k'eo-li c'ih-le-keh pao-kyin sæh-gao, pah-yiang tiao toh ge-keh nyüoh tu ky'üoh-pao.


## Mz. 20.

**_1 Sæh-dæn vôh ih-ts'in nyin. 6 Di-ih-t'ao weh-cün-le: yiu-veng cü-ts yiu foh. 7 Sæh-dæn fông-gao. 8 Koh teh Mô-koh. 10 Mo-kyü tön ze ho teh liu-wông-keh k'ang-li. 12 Di-nyi-t'ao weh-cün-le._**

·1 NGÔ yi mông-djôh ih-ke t'in-s jong t'in kông-lôh, siu k'ô m-ti-k'ang-keh so-z teh do t'ih-lin.

·2 Ge k'ô keh long, ziu-z lao zô, ah z Mo-kyü teh Sæh-dæn, vôh ge ih-ts'in nyin,

·3 tön ge ze m-ti-k'ang, kwæn ge tsing, zông-deo kô fong-bi, peh ge fe tse hong-yiu lih-koh, teng-tao keh ih-ts'in nyin mön-gao: 'eo-deo iao dzæn-z sih-fông ge.

·4 Ngô mông-djôh kyi-ke zo-yü, teh zo-teh cü-ts, yiu sing-p'ön-keh gyün-ping s-peh ge: yi mông-djôh yü Yia-su-keh te-tsing, teh Zông-ti-keh dao-li, bi sæh-deo cü-ts-keh ling-weng, wæ-yiu feh pa yia-siu teh ge ngeo-ziang, feh ziu ge ing ze ngah-kôh-deo 'oh-tsia siu-li cü-ts; ge-he tu z weh, teh Kyi-toh jü-de tso wông ih-ts'in nyin.

·5 Gyi-yü s-nying fe weh teng-tao keh ih-ts'in nyin mön-gao. Keh z di-ih t'ao weh-cün-le.

·6 Væn-pah yiu-veng di-ih t'ao weh-cün-le cü-ts yiu foh-ky'i, z sing-zin-keh: di-nyi t'ao s feh neng ling-djôh ge; ge-he we tso Zông-ti teh Kyi-toh-keh tsi-s, yi we teh ge jü-de tso wông ih-ts'in nyin.

·7 Keh ih-ts'in nyin mön-gao, Sæh-dæn we fông-c'ih kæn-lao,

·8 ziu c'ih-k'e hong-yü t'in-'ô s-fông-keh lih-koh, ziu-z Koh teh Mô-koh, we jü-zih ge tang-tsiang: ge-he su-moh ziang he-so.

·9 Ge-he tseo-zông pin-di, yü-lao sing-du-keh ying-bön, teh e-sih-keh zing-dz: Zông-ti ziu jong t'in-zông kông-lôh ho, mih-gao ge-he.

·10 Hong-yiu ge-he-keh mo-kyü bi tön-lôh ze ho teh liu-wông k'ang-li, ziu-z yia-siu teh kô sin-ts-nying tön-lôh-keh su-ze; ge-he we nyih yia t'ong-k'u üong-yün feh hyih.

·11 Ngô yi mông-djôh ih-ke shih-bah do zo-yü, teh zo-teh Cü-ts, t'in teh di tu  bi-ku Ge min-zin; m-yiu su-ze hao djü.

·12 Ngô yi mông-djôh s-ku-keh nying, do-si, tu gyi ze zo-yü min-zin; ts'ah tu t'æn-k'e: wæ-yiu ih-peng, ziu-z weh-ming-keh ts'ah ah t'æn-k'e: s-keh cü-ts tsiao ge-he 'ang-yü i ts'ah-zông su sia-lôh z-kön, tu ziu sing-p'ön.

·13 He ziu kao-c'ih ge li-min-keh s-nying; s teh ing-kæn ah kao-c'ih ge li-min-keh s-nying: kôh-nying tsiao ge 'ang-yü tu ziu sing-p'ön.

·14 S teh ing-kæn tu tön ze ho-k'ang. Keh z di-nyi t'ao s, ziu-z ho-k'ang.

·15 Væn-pah vong sia ze weh-ming ts'ah-zông-keh tu tön ze ho-k'ang.


## Mz. 21.

**_1 Sing-keh t'in, sing-keh di. 10 T'in-zông-keh Yia-lu-sæh-lang teh ge væn-ts. 23 Ge feh iao nyih-deo, ing-yü Zông-ti-keh yüong-wa z ge-keh liang-kwông. 24 Si-zông-keh wông-ti ta ge yüong-wa teh tseng-kyü tsing-le._**

·1 NGÔ mông-djôh yiu sing-keh t'in sing-keh di: ing-yü yi-zin-keh t'in teh di yi-kying ku-gao; ah feh tse yiu he.

·2 Ngô mông-djôh keh-tu sing-zin zing-dz, sing-keh Yia-lu-sæh-lang, jong t'in-zông Zông-ti su-ze kông-lôh, z yü-sin bi-bæn ziang sing-vu tang-pæn teng ge dziang-fu.

·3 Ngô t'ing-djôh jong zo-yü yiu ting do sing-ing kông, “Zông-ti-keh tsiang-bong ze nying-keh cong-yiang, Zông-ti we teh ge-he jü-de djü, ge-he we tso Ge-keh pah-sing, Zông-ti Z-kyi teh ge-he jü-de, tso ge-he-keh Zông-ti:

·4 Ge we k'a-sao ih-ts'ih-keh ngæn-li; yi-'eo feh tse s; feh tse e-pe, feh tse k'oh, feh tse t'ong-k'u: ing-yü yi-zin z-kön yi-kying ku-gao.”

·5 Zo ze zo-yü Cü-ts kông, “Ngô sing zao væn-veh.”Yi teh ngô kông, “Ng hao sia-lôh: ing-yü keh shih-wa tu z cong-sing zing-zih.”

·6 Yi teh ngô kông, “Wön-gao. Ngô z Ô-li-fæh teh O-mi-kô, z ky'i-deo teh lôh-kyiah. Ngô we s-peh k'eo-k'eh cü-ts bah-bah ky'üoh weh-ming-keh shü-nyün.

·7 Teh-sing cü-ts we tsih-djôh væn-veh tso sæn-nyih; Ngô we tso ge-keh Zông-ti, ge we tso Ngô-keh n-ts.

·8 Dæn-z keh-sih tæn-siao, feh siang-sing, k'o-u, hyüong-siu, kæn-ying, yüong zia-jih, pa ngeo-ziang, teh ih-ts'ih tseh-hông cü-ts, ge-he tu yiu-veng ze ho teh liu-wông dziah-keh k'ang-li; keh ziu-z di-nyi t'ao s.”

·9 Keh ts'ih-ke t'in-s k'ô ts'ih-ke hyiang-lu, ziu-z ts-mön lôh-kyiah ts'ih-yiang tse-næn; gyi-cong ih-ke tseo-le teh ngô kông, “Hao le, ngô we peh ng mông keh-yü sing-vu, ziu-z Siao-yiang-keh ts'i-ts.”

·10 Ngô bi Sing-Ling kön-dong ge ta ngô tao ih-tu kao-do-keh sæn-deo, peh ngô mông keh sing-zin zing-dz Yia-lu-sæh-lang, jong t'in-zông Zông-ti su-ze kông-lôh,

·11 ge yiu Zông-ti-keh yüong-wa: ge liang-kwông ziang ting kyü-djong-keh pao-zih, ziang pih-ts'ing-keh pih-nyüoh:

·12 ge zing yi do yi kao; ge yiu zih-nyi-ke zing-meng, meng-k'eo yiu zih-nyi-ke t'in-s; meng zông yiu ming-z sia-teh, ziu-z Yi-seh-lih ts-seng zih-nyi ts-p'a-keh ming-z:

·13 tong-pin sæn meng; poh-pin sæn meng; nön-pin sæn meng; si-pin sæn meng.

·14 Zing-dz yiu zih-nyi ziang-kyiah, ge zông-min yiu Siao-yiang zih-nyi s-du-keh ming-z.

·15 Teh ngô kông-keh t'in-s k'ô kying-ts-keh dziang-ts'ih iao liang keh zing-dz, teh ge meng, teh ge zing,

·16 Zing zo-lôh s-fông, ge dziang teh kw'eh ih-yiang: ge yüong dziang-ts'ih liang-liang zing-dz, yiu s-ts'in li: dziang teh kw'eh teh kao ih-yiang-keh.

·17 Yi liang zing, ih-pah s-zih-s ts'ih, tsiao nying-keh ts'ih-ts'eng, ziu-z t'in-s-keh ts'ih-ts'eng.

·18 Zing z yüong pih-nyüoh dih-zing: zing-dz tu z ts'ih-kying ziang pih-ts'ing-keh po-li.

·19 Zing-dz-keh ziang-kyiah tu z pao-zih. Di-ih ziang-kyiah z pih-nyüoh; di-nyi, ts'ing-nyüoh; di-sæn, ts'ông-nyüoh; di-s, ts'ong-nyüoh;

·20 di-ng, zeh-'ong-nyüoh; di-loh mô-nao; di-ts'ih, wông-nyüoh; di-pæh, loh-nyüoh; di-kyiu, dæn-wông-nyüoh; di-zih, fi-ts'e; zih-ih, ts'ih-nyüoh; zih-nyi, ts-seh-nyüoh.

·21 Ge zih-nyi meng z zih-nyi-leh cü; kôh zing-meng tu z ih-leh cü tso: zing-li-keh ka-dao z ts'ih-kying, ziang pih-ts'ing-keh po-li.

·22 Li-min ngô vong mông-djôh sing-din: ing-yü Cü Jün-neng-keh Zông-ti, teh Siao-yiang, Z tso ge-keh sing-din.

·23 Zing-li ah feh yüong nyih-deo, nyüih-liang, tsiao-djôh ge: ing-yü Zông-ti-keh yüong-kwông tsiao-djôh ge, ping-ts'ia Siao-yiang z ge-keh teng-liang.

·24 Keh-sih koh-veng tu ze ge liang-kwông 'ang-dong: si-zông wông-ti tu ta ge-he yüong-wa teh tseng-kyü tsing-le.

·25 Ge zing-meng dziang-nyih feh kwæn (ing-yü ze-kæn m-yiu yia):

·26 lih-koh-keh yüong-wa teh teng-kyü ge-he we ta-tsing-le:

·27 væn-veh feh kyih-zing, 'oh-tsia tso k'o-u tseh-hông cü-ts tu tseo-feh-tsing: tsih-yiu sia ze Siao-yiang weh-ming ts'ah-zông cü-ts hao tseo-tsing.


## Mz. 22.

**_1 Weh-ming shü-keh 'o-kông. 2 Weh-ming-keh jü. 5 Zông-ti Z-kyi tso Ge zing-li-keh liang-kwông. 9 T'in-s feh hyü Iah-'ön pa ge. 18 M-c'ü kô-ts'eo, m-c'ü kæn-lôh Sing-shü shih-wa._**

·1 Ge yi peh ngô mông-djôh weh-ming shü-keh 'o, ziang pih-ts'ing-keh shü-tsing, jong Zông-ti teh Siao-yiang-keh zo-yü liu-c'ih,

·2 ze ge ka cong-yiang. 'O-keh liang-pin yiu weh-ming jü, kyih zih-nyi yiang ko-ts, me nyüih kyih ge ko-ts: ge jü-keh yih i hao lih-koh.

·3 Yi-'eo feh tse yiu tsiu-mô: Zông-ti teh Siao-yiang-keh zo-yü ze-kæn: Ge nu-boh we voh-z Ge;

·4 yi we mông-djôh Ge min-lin; Ge ming-z ah ze ge-he ngah-kôh-deo.

·5 Ze-kæn m-yiu yia; feh yüong teng-liang, teh nyih-deo-keh liang-kwông; ing-yü Cü Zông-ti we kwông-tsiao ge-he: ge-he we tso wông tao si-si-de-de.

·6 Ge yi teh ngô kông, “Keh shih-wa z cong-sing zing-zih: sing-zin sin-ts-nying-keh Cü Zông-ti, z ts'a Ge t'in-s peh kw'a iao ing-nyin z-kön t'ong-ts Ge nu-boh.

·7 Ngô kw'a le. Væn-pah pao-siu keh-peng shü-li sin-ts shih-wa yiu foh-ky'i.

·8 Ngô Iah-'ön mông-djôh t'ing-djôh keh z-kön. Ngô t'ing-djôh mông-djôh, ziu p'oh-lôh ge kyiah-zin iao pa ts-tin ngô keh z-kön-keh t'in-s.

·9 Ge teh ngô kông, “Feh-k'o: ngô teh ng lin ng hyüong-di keh-sih sin-ts-nying, wæ-yiu siu keh-peng shü-li shih-wa cü-ts tu z dong-z-keh nu-boh: ng pa Zông-ti.”

·10 Yi teh ngô kông, “Feh-k'o fong-lao keh-peng shü-li sin-ts shih-wa; ing-yü ge z-'eo gying-gao.

·11 Peh nyi cü-ts, ning-gyiu 'eo ge peh nyi: we-u cü-ts, ning-gyiu 'eo ge we-u: kong-nyi cü-ts, ning-gyiu tso kong-nyi: sing-zin cü-ts, ning-gyiu 'eo ge sing-zin.

·12 Ngô kw'a le; pih-ding yiu pao-ing, tsiao kôh-nying-keh 'ang-yü pao ge.

·13 Ngô z Ô-li-fæh teh O-mi-kô, zin teh 'eo, ky'i-deo teh lôh-kyiah.

·14 Si ge i-zông ts'ing-kyih cü-ts yiu foh-ky'i, peh ge-he yiu-veng weh-ming-keh jü, jong meng-k'eo tsing-zing.

·15 Nga-deo yiu ôh-keo, zia-jih, kæn-ying, hyüong-sæh, pa ngeo-ziang-keh, teh væn-pah cong-i tseh-hông zao hông-wa cü-ts.

·16 “Ngô Yia-su yi-kying ts'a Ngô t'in-s te-tsing keh z-kön peh cong kao-we. Ngô z Da-bih-keh Keng-deo teh ge-keh 'Eo-de, keh-leh ming-liang-keh ng-kang-hyiao.”

·17 Sing-Ling teh sing-vu tu kông, “Hao le.”T'ing-djôh cü-ts ah iao kông, “Hao le.”Væn-pah k'eo-k'eh cü-ts, hao le: zing-nyün cü-ts, hao bah-bah ky'üoh weh-ming-keh shü.

·18 Ngô teh væn-pah t'ing-djôh keh-peng shü-li sin-ts shih-wa cü-ts tso te-tsing, Ziah yiu nying kô-zông keh-sih shih-wa, Zông-ti ah we kô-zông keh-peng shü-li su sia-keh tse-næn peh ge:

·19 ziah yiu nying kæn-lôh keh-peng shü-li sin-ts shih-wa, Zông-ti ah we kæn ge lôh ze weh-ming-keh jü, teh sing-zing-li, lin keh-peng shü-li su sia-lôh-keh feh hyü ge yiu-veng.

·20 Te-tsing keh-sih z-kön Cü-ts kông, “Ngô zih-ze kw'a le. Ô-meng:”Dæn-nyün Ng Cü Yia-su le.

·21 Dæn-nyün Cü Yia-su Kyi-toh-keh eng-yü ling-djôh cong sing-du. Ô-meng.



------
[^14-8]: 應爲：c'oh-nu-keh 。




