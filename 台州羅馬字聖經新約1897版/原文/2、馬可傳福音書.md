
# MÔ-K'O DJÜN FOH-ING-SHÜ.


## Mk. 1.

**_1 'Ang si-li Iah-'ön-keh tsih-veng, 9 Yia-su ziu si-li, 12 bi mo-kyü s-lin, 14 djün dao-li, 16 dziao-le Pi-teh, Ön-teh-lih, Ngô-kôh, teh Iah-'ön, 23 i ih-ke bi kyü vu-keh nying, 29 i Pi-teh lao-dziang-m, 32 i hyü-to mao-bing, 41 peh da-mô-fong kyih-zing._**

·1 ZÔNG-TI-KEH N-ts, Yia-su Kyi-toh foh-ing-keh ky'i-deo.

·2 Ziang sin-ts Yi-se-ô shü-li sia-lôh, “Ngô tang-fæh Ngô-keh ts'a-s ze Ng min-zin, bi-bæn Ng-keh lu;” [Ml.3.1.]

·3 “Ze hông-yia yiu nying-keh sing-ing ao-hyiang kông, ‘Bi-bæn Cü-keh lu, p'u-dzih Ge-keh ka-dao.’” [Y.40.3.]

·4 Iah-'ön le ze hông-yia 'ang si-li djün hwe-ke-keh si-li, peh ze hao sô-min.

·5 T'ong Yiu-t'a, teh Yia-lu-sæh-lang-keh nying, tu tseo-c'ih tao ge su-ze; tsiao-nying z-keh ze, ze Iah-dæn 'o ziu ge-keh si-li.

·6 Iah-'ön tsiah-keh i-zông z lôh-do mao, kyi-iao ta z bi, ky'üoh-zih z wông-djong teh yia-mih.

·7 Ge djün dao-li, kông, “Keh-yü neng-kön do-jü ngô, 'eo-jü ngô we le, ziu-z geo-lôh ka Ge 'a-ta ngô ah feh kön-tông.

·8 Ngô z yüong shü 'ang si-li peh ng-he; dæn-z Ge we yüong Sing-Ling 'ang si-li peh ng-he.”

·9 Keh z-'eo Yia-su jong Kô-li-li-keh Nô-sæh-leh le, ze Iah-dæn 'o ziu Iah-'ön-keh si-li.

·10 Jong shü-li tseo-zông, jü-tsih mông-djôh t'in k'e-k'e, yiu Sing-Ling ziang bôh-kön kông-ling ze Ge deo-zông:

·11 yi jong t'in yiu sing-ing, kông, “Ng z Ngô ts'ing-e-keh N-ts, Ngô ting cong-i-keh.”

·12 Sing-Ling jü-tsih pih Yia-su tao hông-yia.

·13 Ze-kæn s-zih nyih bi Sæh-dæn s-s; Ge yi z teh yia-siu jü-de: yiu t'in-s voh-z Ge.

·14 IAH-'ÖN lôh-kæn ts-'eo, Yia-su tao Kô-li-li le djün Zông-ti-keh foh-ing, kông,

·15 “Nyih-gyi mön-gao, Zông-ti-keh koh gying-gao: ng-he yüong hwe-ke, siang-sing foh-ing dao-li.”

·16 Yia-su tseo ze Kô-li-li he-pin, mông-djôh Si-meng teh ge hyüong-di Ön-teh-lih, ze he-li tang mông: ing-yü z k'ô-ng-keh.

·17 Yia-su teh ge kông, “Keng Ngô le, Ngô we peh ng k'ô nying.”

·18 Ge-he lih-k'eh tön-gao mông, keng Ge.

·19 Yi tseo-ku ting, mông-djôh Si-pi-t'a-keh n-ts Ngô-kôh teh ge hyüong-di Iah-'ön, ah ze jün-li pu mông.

·20 Ge jü-tsih ao ge-he: ge-he ziu li-k'e ah-pang Si-pi-t'a teh t'ao-le-keh nying ze jün-li, z-kyi keng Ge.

·21 GE-HE tseo-tsing Kô-pah-nong, Yia-su ziu ze ön-sih-nyih, tseo-tsing jü-we-dông kao-hyüing.

·22 Ge-he hyi-gyi Ge-keh kao-hyüing: ing-yü kao-hyüing ge-he ziang yiu gyün-ping, feh ziang doh-shü-nying.

·23 Ge-keh jü-we-dông yiu ih-ke bi we-u kyü vu-keh nying; ge ao-ky'i-le, kông,

·24 “Nô-sæh-leh Yia-su, ngô-he teh Ng yiu zao siang-kön? Ng le djü-mih ngô-he feh? Ngô hyiao-teh Ng z kæh-nying, ziu-z Zông-ti-keh sing-zin Cü-ts.”

·25 Yia-su tsah-væh ge, kông, “Hyiao hyiang, jong ge c'ih-le.”

·26 We-u kyü ziu tsông ge ts'iu-kying-bæh-kweh, do sing-hyiang ao-ky'i-le ziu c'ih-le.

·27 Cong-nying tu kying-hôh, jü-de kông, “Keh z tsa-sang? z zah-m sing-sin dao-li! Ge yüong gyün-ping feng-fu we-u kyü, kyü ziu i-jing Ge.”

·28 Ge-keh ming-sing ziu djün-pin Kô-li-li s-fông.

·29 Ge-he jong jü-we-dông tseo-c'ih, ziu teh Ngô-kôh Iah-'ön jü-de tseo-tsing Si-meng Ön-teh-lih-keh u-li.

·30 Si-meng-keh lao-dziang-m kyi-sing fæh-nyih tao-kæn; ge-he t'ong-ts Yia-su.

·31 Yia-su tseo-le, ky'in ge-keh siu, tông ge nang-ky'i; nyih-bing lih-k'eh t'e-gao, keh nyü-nying ziu voh-z ge-he.

·32 Kw'a-æn, nyih-deo lôh-sæn z-'eo, yiu nying ta ih-ts'ih sang-bing teh  kyü vu-keh nying tao Yia-su su-ze le.

·33 'Eh zing-li nying tu jü-zih tao meng-k'eo.

·34 Yia-su ziu i-hao hyü-to nying, sang pah-yiang mao-bing-keh, yi kön-c'ih hyü-to kyü; feh hyü ge k'e k'eo, ing-yü kyü sih-teh Ge.

·35 T'in vong liang, Yia-su ting tsao nang-ky'i, tseo-c'ih tao hông-yia, ze-kæn tao-kao.

·36 Si-meng teh jü-de-keh nying jü-'eo keng Ge.

·37 Zing-djôh, ziu teh Ge kông, “Cong-nying zing Ng.”

·38 Yia-su teh ge kông, “Ngô-he hao tao lin-gying hyiang-ts'eng k'e, Ngô ze-kæn ah iao djün dao-li; ing-yü Ngô z yü keh z-kön le.”

·39 Ziu ze Kô-li-li kôh-c'ü jü-we-dông djün dao-li, kön-c'ih kyü.

·40 Yiu ih-ke sang da-mô-fong tao Yia-su su-ze le, gyü-lôh, gyiu Ge, kông, “Ng ziah k'eng, neng-keo peh ngô kyih-zing.”

·41 Yia-su fæh z-pe sing, siu long-c'ih môh-môh ge, teh ge kông, “Ngô z k'eng; ng hao kyih-zing.”

·42 Da-mô-fong lih-k'eh li-k'e ge sing-zông, nying ziu kyih-zing.

·43 Yia-su coh-fu ge, ziu ao ge k'e, teh ge kông,

·44 “Ng iao liu-sing feh-k'o teh bih-nying kông: tæn-tsih k'e peh tsi-s mông ih-mông; tsiao Mo-si-keh feng-fu, yü ng kyih-zing hao hyin li-veh, peh ge-he tso te-tsing.”

·45 Dæn-z ge tseo-c'ih, peh keh z-kön djün-pin yiang-c'ih-k'e, su-i Yia-su feh neng ming-ming tseo-tsing zing-li, tsih hao djü ze nga-min hông-yia: jong s-fông yiu nying tao Ge su-ze le.


## Mk. 2.

**_1 Kyi-toh i fong-t'æn, 14 dziao-le zo ze shü-kwæn-keh Mô-t'a keng Ge, teh siu-din-liang nying lin ze-nying zo-zih, 18 kông zao yün-ku Ge meng-du feh kying-zih, 23 ön-sih-nyih tsah mah-deo._**

·1 KU kyi-nyih Yia-su yi tseo-tsing Kô-pah-nong, nying t'ing-djôh Ge ze oh-li.

·2 Ziu yiu hyü-to nying jü-zih, lin meng-k'eo tu m-yiu k'ong, Ge ziu teh ge-he kông dao-li.

·3 Yiu ih-ke fong-t'æn, s-ke nying kông ge tao Yia-su su-ze le.

·4 Yü nying to m-c'ü tsing, ziu ze Yia-su su-ze oh-pe ts'ah k'ong; peh fong-t'æn lin p'u-pæn fông-lôh.

·5 Yia-su mông-djôh ge-he yiu siang-sing-keh sing, teh fong-t'æn kông, “N-ts, ng-keh ze sô-gao.”

·6 Yiu kyi-ke doh-shü-nying zo-kæn, sing-li nyi-leng,

·7 “Keh Nying tsa-sang kông sih-doh shih-wa? djü doh ih-yü Zông-ti ts-nga, kæh-nying neng-keo sô ze?”

·8 Yia-su sing-li lih-k'eh hyiao-teh ge-he ze-teh nyi-leng, teh ge-he kông, “Ng-he tsa-sang sing-li nyi-leng keh z-kön?

·9 Wæ-z teh fong-t'æn kông, Ng-keh ze sô-gao, wæ-z kông, Nang-ky'i, do p'u-pæn tseo; — nô ih-yiang yüong-yi?

·10 Dæn-z peh ng-he hyiao-teh Nying-keh N-ts ze si-zông yiu sô ze-keh gyün-ping,” (ziu teh fong-t'æn kông,)

·11 “Ngô teh ng kông, Nang-ky'i, do p'u-pæn, cün u-li k'e.”

·12 Ge lih-k'eh nang-ky'i, do p'u-pæn, ze cong-nying min-zin tseo-c'ih; peh cong-nying ting gyi-kwa, ziu kyü yüong-wa peh Zông-ti, kông, “Keh yiang-ts z-kön ngô-he jong-le vong mông-djôh-ku.”

·13 YIA-SU yi tseo-c'ih tao he-pin; yiu hyü-to nying tao Ge su-ze le, Ge ziu kao-hyüing ge-he.

·14 Ge tseo-ku, mông-djôh Ô-leh-fi-keh n-ts Li-vi zo ze shü-kwæn, teh ge kông, “Keng Ngô le.” Ge ziu nang-ky'i keng Yia-su.

·15 Yia-su ze Li-vi u-li zo-zih, yiu hyü-to siu-din-liang nying teh ze-nying teh Yia-su lin Ge meng-du jü-de zo-zih: ing-yü keng Ge-keh nying to.

·16 Doh-shü-nying teh Fæh-li-se nying mông-djôh Ge teh siu-din-liang nying lin ze-nying ju-de ky'üoh, ziu meng Ge meng-du kông, “Ge tsa-sang teh siu-din-liang nying lin ze-nying jü-de ky'üoh jü-de hæh?”

·17 Yia-su t'ing-djôh, teh ge-he kông, “Gyin-keh nying feh iao t'a-i sin-sang, yiu bing-nying iao: Ngô le, feh-z ao tsing-dzih nying hwe-ke, z ao ze-nying hwe-ke.”

·18 Iah-'ön-keh meng-du teh Fæh-li-se nying-keh meng-du ze-teh kying-zih: ge-he tseo-le teh Yia-su kông, “Iah-'ön-keh meng-du teh Fæh-li-se nying-keh meng-du kying-zih, Ng-keh meng-du feh kying-zih; keh z tsa-sang?”

·19  Yia-su teh ge kông, “Sing-lông teh 'o-hyi-keh nying jü-de, tsa-sang iao kying-zih? yiu sing-lông jü-de, ge feh neng kying-zih.

·20 Dæn-z tsiang-le-keh nyih-ts, sing-lông li-k'e ge z-'eo, ge ziu iao kying-zih.

·21 M-yiu nying yüong sing pu pu gyiu i-zông: sang-teh su pu-keh sing pu iao pang-se keh gyiu i-zông, ge-keh se-k'ong ziu kah-nga do.

·22 Ah m-yiu nying yüong gyiu bi-de din sing tsiu: sang-teh sing-tsiu lih-k'e bi-de, tsiu leo-gao, bi-de yi wa-gao: tsong z yüong sing bi-de din sing tsiu.”

·23 YIA-SU ze ön-sih-nyih kying-ku mah-din; meng-du tseo-ku z-'eo tsah mah-deo.

·24 Fæh-li-se nying teh Ge kông, “Ön-sih-nyih ge tsa-sang tso feh ing-ke tso z-kön?”

·25 Yia-su teh ge kông, “Da-bih teh ge jü-de nying yiu ky'üih-siao du-hæh z-'eo su tso z-kön, ng doh-ku vong?

·26 Ô-pi-ô-t'æh tso da tsi-s z-'eo, Da-bih tseo-tsing Zông-ti-keh oh ky'üoh pa-kæn-keh ping, yi feng peh jü-de nying, keh ping z feh ing-ke ky'üoh, tsih-yiu tsi-s hao ky'üoh.”

·27 Yia-su yi teh ge kông, “Ön-sih-nyih z yü nying sih-lih, feh-z nying yü ön-sih-nyih sih-lih:

·28 su-i Nying-keh N-ts ah z ön-sih-nyih-keh Cü.”


## Mk. 3.

**_1 Kyi-toh i ih-ke k'u-siu nying, 10 i hyü-to bing-nying, 11 tsah-væh we-u kyü, 13 sih-lih zih-nyi s-du; 22 kông k'ao-djôh Bih-si-poh  kön-c'ih kyü z sih-doh shih-wa, 31 kông Ge-keh nyiang, teh hyüong-di, teh ts-me-keh i-s._**

·1 Yia-su yi tseo-tsing jü-we-dông; yiu ih-ke nying ge ih-tsih siu k'u-gao.

·2 Ge-he tsiang Ge, ze ön-sih-nyih we i ge feh; i-s siang kao Ge zông.

·3 Yia-su teh k'u-siu cü-ts kông, “Nang-ky'i, gyi ze cong-yiang.”

·4 Ziu teh ge-he kông, “Ön-sih-nyih tso zin, tso ôh, kyiu sing-ming, 'e sing-ming; nô ih-yiang ing-ke?” Ge-he feh hyiang.

·5 Yia-su yü ge-he sing ngang, iu-zeo fæh-nu deo-ky'ün mông ge-he, teh keh nying kông, “Ng-keh siu long-c'ih.” Ge long-c'ih: siu ziu jün-yü, teh keh-tsih ih-yiang.

·6 Fæh-li-se nying tseo-c'ih, ziu teh Hyi-leh keh-tông jü-de siang-liang, tsa-sang hao tsông-s Yia-su.

·7 YIA-SU teh Ge meng-du li-k'e keh su-ze tao he-pin k'e: yiu hyü-to nying jong Kô-li-li, Yiu-t'a,

·8 Yia-lu-sæh-lang, Yi-t'u-ma, Iah-dæn 'o-nga le keng Ge, wæ-yiu hyü-to T'e-lo Si-teng-keh nying, t'ing-djôh Ge su tso-keh do z-kön, yi tao Ge su-ze le.

·9 Yia-su yü nying to, feng-fu meng-du k'e bi-bæn ih-tsih siao jün teng Ge, sang-teh nying tsi Ge:

·10 Ge yi-kying i-hao hyü-to nying; su-i væn-pah yiu bing-keh tu tsi le iao môh-môh Ge.

·11 We-u-keh kyü, ih mông-djôh Ge, ziu p'oh-lôh Ge min-zin, ao-hyiang kông, “Ng z Zông-ti-keh N-ts.”

·12 Yia-su coh-fu ge feh-k'o yiang Ge ming-sing.

·13 Yia-su ziu tseo-zông sæn, jü Ge su hwön-hyi-keh nying dziao-le: ge-he ziu tao Ge su-ze le.

·14 Ge ziu sih-lih zih-nyi-ke, hao teh Ge jü-de, yi hao ts'a ge k'e djün dao-li,

·15 yi peh ge yiu i bing, teh kön-c'ih kyü-keh gyün-ping:

·16 ziu-z Si-meng(Yia-su c'ü ge ming-z Pi-teh;)

·17 Si-pi-t'a-keh n-ts Ngô-kôh, teh Ngô-kôh-keh hyüong-di Iah-'ön; (keh liang-ke Yia-su yi c'ü ge Pön-nyi-gyi, i-s ziu-z Le-keh n-ts;)

·18 wæ-yiu Ön-teh-lih, Fi-lih, Pô-to-lo-ma, Mô-t'a, To-mô, Ô-leh-fi-keh n-ts Ngô-kôh, Dæh-t'a, teh Kô-nön-keh Si-meng,

·19 wæ-yiu Kô-liah-keh Yiu-da, ziu-z ma Yia-su cü-ts. GE-HE ziu tseo-tsing oh-li.

·20 Yiu hyü-to nying tse jü-zih, peh ge-he lin ky'üoh-væn tu feh neng-keo.

·21 Yia-su-keh ts'ing-ts'ih t'ing-djôh, ge tseo-c'ih iao peh Ge bæh-lao, kông, “Ge z tin-gao.”

·22 Jong Yia-lu-sæh-lang le-keh doh-shü-nying kông, “Ge z Bih-si-poh su vu-keh:” yi kông, “Ge z k'ao-djôh kyü-wông kön-c'ih kyü.”

·23 Yia-su ao ge-he le, yüong pi-fông shih-wa teh ge-he kông, “Sæh-dæn tsa hao kön-c'ih Sæn-dæn[^3-23]?

·24 Ziah-z ih-koh feng-k'e siang-tsang, keh ih-koh tsong lih-feh-lao.

·25 Ziah-z ih-kô feng-k'e siang-tsang, keh ih-kô tsong lih-feh-lao.

·26 Ziah-z Sæh-dæn z tang z feng-k'e, ah z lih-feh-lao, pih iao mih-gao.

·27 M-nying neng-keo tseo-tsing hao-hön-keh u-li, ts'iang-deh ge ze-veh, pih iao sin kw'eng-pông keh hao-hön; 'eo-deo hao ts'iang-deh ge u-li.

·28 Ngô lao-zih teh ng kông, Nying pah-yiang ze-ôh teh su kông sih-doh shih-wa, tu hao sô-min:

·29 tsih-yiu sih-doh Sing-Ling-keh nying üong sô-feh-gao, pih iao ziu üong-yün ying-væh:”

·30 ing-yü ge-he kông, “Ge z we-u kyü su vu-keh.”

·31 Yia-su-keh hyüong-di teh nyiang tseo-le; gyi nga-min, ts'a nying ao Ge.

·32 Cong-nying zo ze Yia-su s-fông; ge-he ziu teh Ge kông, “Ng nyiang teh hyüong-di ze nga-min zing Ng.”

·33 Ge we-teh, kông, “Ngô nyiang Ngô hyüong-di z kæh-nying?”

·34 Ziu deo-ky'ün mông-mông zo ze s-fông cü-ts, kông, “Hao mông Ngô nyiang teh Ngô hyüong-di!

·35 Ing-yü væn-pah i Zông-ti ts-i tso cü-ts, ziu-z Ngô hyüong-di, Ngô ts-me, teh nyiang.”


## Mk. 4.

**_1 Tsæh-cong-keh pi-fông, 14 ka-shih keh pi-fông. 21 Ing-ke peh ngô-he-keh liang-kwông tsiao-djôh bih-nying. 26 Kông cong-ts ön-cong ts'iu-c'ih-le-keh pi-fông; 30 ka-ts'e-ts-keh pi-fông. 35 Kyi-toh peh do-fong-lông bing-zing._**

·1 YIA-SU yi ze he-pin kao-hyüing. Yiu hyü-to nying jü-zih ze Ge min-zin, Ge ziu lôh jün, zo jün ze he cong-yiang; cong-nying gyi ze he-pin 'ön-zông.

·2 Yia-su ziu yüong pi-fông shih-wa kao-hyüing ge-he hyü-to z-kön; kao-hyüing z-'eo teh ge kông,

·3 “Ng-he iao t'ing: yiu ih-ke tsæh cong cü-ts tseo-c'ih tsæh cong:

·4 ge tsæh-k'e z-'eo, yiu-sih tih-lôh lu-pin, tiao fi-le ky'üoh-gao.

·5 Yiu-sih tih-lôh yiu zih-deo su-ze, t'u feh to; yü t'u feh sing, jü-tsih ts'iu-miao:

·6 nyih-deo ih c'ih, sô-pih; ing-yü m keng ziu k'u-gao.

·7 Yiu-sih tih-lôh ts'-bang cong-yiang; ts' dziang-ky'i peh ge tsô-lao, ziu m dao-dzing.

·8 Yiu-sih tih-lôh hao t'u-li, ziu fæh-sang, dziang-ky'i, yiu dao-dzing; yiu-sih kyih sæn-zih be, yiu-sih loh-zih be, yiu-sih ih-pah be.”

·9 Yi teh ge kông, “Yiu ng-tô we t'ing cü-ts ing-ke t'ing.”

·10 Yia-su doh-z ze-teh z-'eo, zih-nyi meng-du teh su-zông keng Ge-keh nying ziu le meng Ge keh pi-fông.

·11 Ge ziu teh ge kông, “Zông-ti-keh koh ao-miao z-kön z peh ng-he hyiao-teh: dæn-z nga-deo nying, yiang-yiang z-kön tu yüong pi-fông teh ge kông:

·12 peh ‘ge-he mông z we mông-djôh, tsih-z feh ming-bah; t'ing z we t'ing-djôh, tsih-z feh hyiao-teh; sang-teh we-sing-cün-i, teh-djôh ze-keh sô-min.’” [Y.6.9,10.]

·13 Yi teh ge-he kông, “Keh pi-fông ng feh hyiao-teh, tsa neng-keo hyiao-teh pah-yiang pi-fông?

·14 Tsæh cong cü-ts ziu-z tsæh dao-li.

·15 Tsæh ze lu-pin, ziu-z yiu dao-li tsæh-kæn; ge ih t'ing-djôh, Sæh-dæn lih-k'eh le, peh ge sing-li su tsæh-keh dao-li deh-k'e.

·16 Wæ-yiu tsæh ze yiu zih-deo su-ze, ih t'ing-djôh keh dao-li, lih-k'eh hwön-hyi tsih-ziu;

·17 dæn-z sing-li m keng, tsih-z dzæn-z; 'eo-deo yü keh dao-li p'ong-djôh yiu we-ky'üoh pih-næn z-kön, lih-k'eh pæn-tih.

·18 Tsæh ze ts'-bang cong-yiang; ziu-z t'ing keh dao-li cü-ts,

·19 kying-si iu-zeo, teh ze-veh-keh hong-p'in, teh gyi-yü-keh s-yüoh, tseo-tsing tsô-s keh dao-li, ziu m dao-dzing.

·20 Tsæh ze hao t'u-keh; ziu-z t'ing-djôh tsih-ziu keh dao-li cü-ts; ge yiu dao-dzing, yiu-sih kyih sæn-zih be, yiu-sih loh-zih be, yiu-sih ih-pah be.”

·21 Yia-su yi teh ge kông, “Nying tin teng, wæ-z fông ze teo-'ô, 'oh-tsia min-zông-'ô, ky'i feh-z fông ze teng-de-zông?

·22 M-yiu s-'ô z-kön, fe ming-c'ih-le; m-yiu ing-mön z-kön, fe lu-c'ih-le.

·23 Yiu ng-tô we t'ing cü-ts, ing-ke t'ing.”

·24 Yi teh ge-he kông, “Ng-he su t'ing-keh iao liu-sing: ng-he liang peh nying tsa-sang, liang peh ng ah we tsa-sang: ng-he t'ing-keh, ah we kô-ts'eo peh ng.

·25 Ing-yü yiu-keh, wæ iao kô-ts'eo peh ge: m-yiu-keh, lin ge su yiu ah iao peh ge deh-k'e.”

·26 Yia-su yi kông, “Zông-ti-keh koh, z k'o-pi nying tsæh-cong ze di;

·27 ge nyih yia kw'eng-lôh nang-ky'i, keh cong tsa-sang ts'iu-miao do-ky'i, ge tu feh hyiao-teh.

·28 Ing-yü di-t'u z-zin we sang meh-z; ky'i-deo ts'iu-miao, 'eo-deo tso du, tse 'eo c'ih-deo zing koh.

·29 Yi-kying zing-joh, ziu yüong sô-kyin, ing-yü siu-keh z-'eo tao-gao.”

·30 Yia-su yi kông, “Zông-ti-keh koh ziang zah-m? hao yüong zah-m pi-fông pi ge?

·31 K'o-pi ih-leh ka-ts'e-ts, tsæh ze di, t'in-'ô pah-yiang cong-ts z ge ting si,

·32 tsæh-lôh we fæh-c'ih, pi pah-yiang ts'e wæ do, yi sang-c'ih do ô-ts'ô; k'ong-cong-keh tiao hao djü ze ge ing-liang 'ô-min.”

·33 Ge yüong hyü-to keh-yiang-ts pi-fông kông dao-li peh cong-nying t'ing, tsiao ge su neng-keo t'ing:

·34 ziah feh-z pi-fông, feh teh ge kông: 'eo-deo doh-z ze-teh z-'eo ziu ka-shih ih-ts'ih z-kön peh Ge meng-du ming-bah.

·35 KEH nyih kw'a-æn, Yia-su teh meng-du kông, “Ngô-he hao ku-du tao te-'ön k'e.”

·36 Ge-he sæn-k'e cong-nying, Yia-su ning-gyiu ze jün, wæ-yiu bih-tsih siao-jün jü-de k'e.

·37 Do fong-lông tsôh-ky'i-le, lông p'eh-tsing jün-li, jün-li shü iao mön.

·38 Yia-su ze jün 'eo-deo, tsing-deo din-kæn kw'eng: meng-du peh Ge ao-sing, teh Ge kông, “Sin-sang, ngô-he kw'a s, Ng feh kwön-tsiang?”

·39 Ge ziu nang-ky'i, tsah-væh fong, yi dziao he kông, “Zing-lôh-k'e, hyiao hyiang.” Fong ziu hyih-gao, ting bing-zing.

·40 Yia-su teh ge-he kông, “Ng tsa-sang keh-t'ih p'ô-gyü? tsa-sang m-yiu siang-sing-keh sing?”

·41 Ge-he ting kying-hôh, jü-de kông, “Keh z zao-teh Nying, lin fong teh he tu we i-jing Ge?”


## Mk. 5.

**_1 Kyi-toh kön-c'ih kyü ming-z ying, 13 ge-he tsing ts cong-yiang. 25 I nyü-nying-keh hyüih-leo bing, 35 peh Nga-lu-keh nô weh-cün-le._**

·1 GE-HE tao te-'ön, Kô-da-læh di-fông.

·2 Yia-su jong jün tseo-zông, ziu p'ong-djôh ih-ke jong veng-mo tseo-c'ih-keh nying, bi we-u kyü vu-keh,

·3 su-zông z djü ze veng-mo: nying ziu-z yüong t'ih-lin, ah feh neng so ge lao;

·4 ing-yü liao-k'ao lü-ts' so ge, t'ih-lin bi ge tsông-dön, liao-k'ao bi ge nyiu-wa: m-nying neng-keo æh-tsi ge.

·5 Nyih yia, dziang ze sæn-li teh veng-mo-li ao-ky'i-le, yi yüong zih-deo tang-siang z-kyi.

·6 Yün-yün mông-djôh Yia-su, ziu diao-le pa Ge;

·7 do sing-ing ao-hyiang, kông, “Ting kao Zông-ti-keh N-ts Yia-su, ngô teh Ng yiu zao siang-kön? ngô k'ao-djôh Zông-ti-keh ming-deo gyiu Ng, feh iao mo-næn-ngô.”

·8 (Ing-yü Yia-su yi-kying teh ge kông, “Ng we-u kyü, jong keh nying c'ih-le.”)

·9 Yia-su meng ge, “Ng zao ming-z?” Ge we-teh, kông, “Ngô ming-z ‘Ying;’ ing-yü ngô-he yiu hyü-to.”

·10 Kyü ziu gyiu-k'eng Yia-su feh iao kön ge c'ih keh di-fông.

·11 Ze-kæn sæn-pin yiu ih-do-pæn ts ze-teh ky'üoh.

·12 Kyü tu gyiu Ge, kông, “Hao peh ngô-he tao ts cong-yiang k'e, zih-tsing ge li-min.”

·13 Yia-su ing-hyü ge. Keh-sih we-u kyü c'ih-le, zih-tsing ts li-min: keh-pæn ts diao-lôh sæn-kyiah, ts'ön ze he-li tsing s; su-moh mao nyi-ts'in.

·14 K'ön ts-keh nying diao-k'e, t'ong-ts zing-li teh hyiang-'ô nying. Ge-he ziu tseo-c'ih, iao mông-mông su tso z-kön.

·15 Tseo tao Yia-su su-ze, mông-djôh jong-zin bi ying kyü su vu-keh nying, zo-kæn, yiu i-zông tsiah-teh, sing-li ming-bah: ge-he ziu p'ô-gyü.

·16 Mông-djôh cü-ts t'ong-ts ge-he keh bi kyü vu-keh nying su p'ong-djôh lin ts-keh z-kön.

·17 Cong-nying ziu gyiu Yia-su li-k'e ge di-ka.

·18 Yia-su lôh jün z-'eo, keh zin-deo bi kyü vu-keh nying le gyiu Yia-su peh ge jü-de.

·19 Yia-su feh hyü ge, teh ge kông, “Ng hao cün tao u-li, t'ong-ts ng ts'ing-kyün, Cü teh ng tso tsa do z-kön, tsa k'o-lin ng.”

·20 Ge ziu k'e, ze Di-kô-po-li djün-k'e Yia-su yü ge su tso z-kön: cong-nying tu hyi-gyi.

·21 YIA-SU zo jün tse tao te-'ön, yiu hyü-to nying jü-zih tao Ge su-ze: Ge ze he-pin.

·22 Yiu ih-ke kwön jü-we-dông-keh nying, ming-z Nga-lu tseo-le; ih mông-djôh Yia-su, ziu p'oh-lôh Ge kyiah-zin,

·23 gyiu-k'eng Ge, kông, “Ngô siao nô kw'a iao s: ts'ing Ng le, yüong siu môh-môh ge, i ge; ziu we weh.”

·24 Yia-su teh ge jü-de k'e; hyü-to nying a-tsi keng Ge.

·25 Yiu ih-ke nyü-nying, sang zih-nyi nyin hyüih-leo bing,

·26 bi hyü-to i-sang ziu hyü-to k'u, kô-s fi-wön, ih-ting fe hao, fæn-cün kah-nga li-'e,

·27 ge t'ing-djôh Yia-su z-kön, ziu ze 'eo-min, gæn-tsing cong-nying cong-yiang, môh Ge i-zông.

·28 Ing-yü ge kông, “Ngô tæn-tsih môh Ge i-zông, ziu we jün-yü.”

·29 Ge hyüih-leo lih-k'eh ts-lao; ge kyi-sing ziu hyiao-teh keh bing jün-yü.

·30 Yia-su sing-li hyiao-teh jong Ge sing-zông yiu neng-kön c'ih-le, lih-k'eh ze cong-nying cong-yiang le-cün, kông, “Nô-ih-ke môh Ngô i-zông?”

·31 Meng-du teh Ge kông, “Ng mông cong-nying tsi Ng, tsa-sang kông, nô-ih-ke môh Ngô?”

·32 Yia-su deo-ky'ün mông-mông iao mông-djôh tso keh z-kön-keh nyü-nying.

·33 Keh nyü-nying kying-hôh gæh-gæh-teo, hyiao-teh z-keh sing-zông tso-ku z-kön, ziu le gyü-lôh Ge min-zin, peh keh z-kön lao-zih teh Ge kông.

·34 Yia-su teh ge kông, “Nô, z ng siang-sing-keh sing peh ng jün-yü; hao ön-weng k'e, ng bing z jün-yü.”

·35 Wæ ze-teh kông, yiu nying jong kwön jü-we-dông cü-ts u-li tseo-le kông, “Ng-keh nô s-gao: 'o-yüong lao dong Sin-sang?”

·36 Yia-su t'ing-djôh ge kông keh shih-wa, ziu teh kwön jü-we-dông cü-ts kông, “Feh iao p'ô, tsih iao siang-sing.”

·37 Yia-su, ta Pi-teh, Ngô-kôh, teh Ngô-kôh-keh hyüong-di Iah-'ön, feh hyü bih-nying keng Ge.

·38 Tseo tao kwön jü-we-dông cü-ts-keh u-li; mông-djôh ge mông-lön ze-teh k'oh.

·39 Ziu tseo-tsing, teh ge-he kông, “Tsa-sang mông-lön ze-teh k'oh? Nô vong s, z kw'eng-k'e.”

·40 Ge-he ziu lang-siao Ge. Yia-su ao ge-he tu tseo-c'ih, ziu ta nô-keh vu-meo teh keng Ge cü-ts, tseo-tsing nô tao-kæn su-ze.

·41 Ky'in ge siu, teh ge kông, “Da-li-da ku-mi;” fæn-c'ih-le ziu-z, “Nô, Ngô feng-fu ng nang-ky'i.”

·42 Nô lih-k'eh nang-ky'i, we tseo; ge yiu zih-nyi shü. Ge-he tu ting gyi-kwa.

·43 Yia-su ziu coh-fu ge feh-k'o peh nying hyiao-teh keh z-kön: yi ao ge do ting peh nô ky'üoh.


## Mk. 6.

**_1 Kyi-toh Z-kô-nying feh siang-sing Ge. 7 S-peh Ge zih-nyi s-du gyün-ping kön-c'ih we-u kyü. 14 Kôh-yiang i-s kông-tao Kyi-toh. 27 'Ang si-li Iah-'ön sæh-gao, ön-tsông Iah-'ön, 30 Zih-nyi s-du cün-le. 34 Yüong ng-ke ping liang-kwang ng peh ng-ts'in nying ky'üoh-pao. 48 Kyi-toh ze he-min tseo; 53 væn-pah môh-môh Ge mao-bing ziu jün-yü._**

·1 YIA-SU li-k'e keh su-ze; tseo tao Z-kyi peng di-fông; meng-du keng Ge.

·2 Tao ön-sih-nyih, Ge ze jü-we-dông kao-hyüing: yiu hyü-to nying t'ing-djôh ziu gyi-kwa, kông, “Keh Nying jong 'ah-yi teh-djôh keh-sih z-kön? yiu zah-m ts'ong-ming s-peh Ge, tsa-sang yiu tah-liao neng-kön jong Ge siu-li c'ih-le?

·3 Ge ky'i feh-z Mô-li-ô-keh N-ts, keh moh-ziang lao-s? ky'i feh-z Ngô-kôh, Iah-si, Yiu-da, Si-meng-keh hyüong-di? Ge ts-me ky'i feh-z teh ngô-he jü-de ze-i?” Ziu yü Ge pæn-tih.

·4 Yia-su teh ge kông, “Sin-ts-nying ziah feh ze ge-z di-fông, z ts'ing-kyün, z u-li, m-yiu feh tseng-kying.”

·5 Su-i ze-kæn feh neng tso zah-m gyi-z, tsih-yiu siu môh-môh kyi-ke bing-nying, i ge hao.

·6 Ping-ts'ia gyi-kwa ge-he feh siang-sing-keh sing. Ziu tseo-pin s-c'ü hyiang-ts'eng kao-hyüing.

·7 YIA-SU ao-le zih-nyi meng-du, liang-ke liang-ke ts'a ge k'e; s-peh ge yiu gyün-ping hao æh-voh we-u kyü;

·8 yi feng-fu ge, djü en-siu-bông ts-nga, ih-ting feh iao ta lu-zông fi-yüong; pao-voh, liang-zih, iao-yü-li-keh dong-din, tu feh iao ta;

·9 tsih iao tsiah 'a: feh iao tsiah liang-t'ao i-zông.

·10 Yi teh ge-he kông, “Feh-leng nô su-ze ng tseo-tsing ih-veng nying-kô, ze-kæn tæn-kôh ih-dzih tao k'e z-'eo.

·11 Væn-pah feh tsih-ziu ng, feh k'eng t'ing ng, hao li-k'e ge, tæn ng kyiah-zông-keh hwe-dzing peh ge-he tso te-tsing. Ngô lao-zih teh ng kông, Tao sing-p'ön nyih-ts, Su-to-mô teh Ngo-mo-læh-keh ying-væh pi keh zing-li wæ ky'ing.”

·12 Meng-du tseo-c'ih djün dao-li, ky'ün nying hwe-ke:

·13 yi kön-c'ih hyü-to kyü, do yiu fu hyü-to sang-bing nying, i ge hao.

·14 Hyi-leh wông t'ing-djôh, (ing-yü Yia-su-keh ming-sing yi-kying yiang-c'ih,) ziu kông, “'Ang si-li Iah-'ön z jong s-nying weh-cün-le, su-i we tso keh neng-kön-keh gyi-z.”

·15 Yiu nying kông, “Z Yi-li-ô.” Yi yiu kông, “Z sin-ts-nying, 'oh-tsia ziang sin-ts-nying cong-yiang ih-ke.”

·16 Dæn-z Hyi-leh t'ing-djôh, ziu kông, “Keh ziu-z ngô su sæh-ku Iah-'ön; ge z jong s-nying weh-cün-le.”

·17 Ing-yü keh Hyi-leh ts'a nying k'ô Iah-'ön, kwæn ge ze kæn-lao, yü ge hyüong-di Fi-lih-keh ts'i-ts Hyi-lo-ti ts-ku, ing-yü Hyi-leh z c'ü Hyi-lo-ti.

·18 Iah-'ön teh Hyi-leh kông, “Ng feh ing-ke c'ü hyüong-di-keh ts'i-ts.”

·19 Su-i Hyi-lo-ti ky'i Iah-'ön, wa-sön sæh ge; tsih-z feh neng-keo;

·20 ing-yü Hyi-leh hyiao-teh Iah-'ön z tsing-dzih, yi sing-zin, su-i p'ô-gyü ge, pao-wu ge, wæ-yiu t'ing ge kông sing-li ziu nyi-'oh, yi hwön-hyi t'ing ge.

·21 Tao kyi-we nyih-ts, ziu-z Hyi-leh-keh sang-nyih bæn-tsiu, ts'ing do kwön, ts'in-tsong, teh Kô-li-li tseng-kyü-keh nying;

·22 Hyi-lo-ti-keh nô tseo-tsing t'iao-vu, peh Hyi-leh teh dong-zih-keh nying tu hwön-hyi; wông ziu teh keh nô kông, “Jü ng gyiu zah-m, ngô ziu peh ng.”

·23 Yi væh-tsiu, kông, “Ng feh-leng gyiu ngô  zah-m, ziu-z ngô koh-kô ih-pön, ngô tu we peh ng.”

·24 Keh nô ziu tseo-c'ih, teh ge nyiang kông, “Ngô hao gyiu zah-m?” Ge nyiang kông, “'Ang si-li Iah-'ön-keh deo.”

·25 Ge hông-mông tseo-tsing kyin wông-ti, gyiu ge, kông, “'Ang si-li Iah-ön-keh deo, ts'ing ng lih-k'eh ze bön-zông s-peh-ngô.”

·26 Wông-ti ting iu-zeo; tsih-z yü væh-ku tsiu, yi yü dong-zih-keh nying ze-teh, feh k'eng t'e-ky'iah.

·27 Wông-ti lih-k'eh ts'a gying-sing-keh ping, k'e do Iah-'ön-keh deo. Ge ziu k'e ze kæn-lao sæh Iah-'ön;

·28 deo fông ze bön-zông do-le peh keh nô; nô do peh ge nyiang.

·29 Iah-'ön-keh meng-du t'ing-djôh, ziu le do ge s-siu tsông ze veng-mo.

·30 S-DU jü-zih tao Yia-su su-ze le; peh yiang-yiang su tso z-kön, su-kao-hyüing, tu t'ong-ts Ge.

·31 Yia-su ziu teh ge-he kông, “Ng-he z-kyi hao ön-cong tao hông-yia le tsiang-sih ih-ts'iang.” Ing-yü le-k'e-keh nying to, lin ky'üoh-væn m kong-fu.

·32 Ge-he ziu lôh jün, ön-cong tao hông-yia k'e.

·33 Cong-nying mông-djôh ge k'e, yiu hyü-to sih-teh ge-he, ziu jong kôh zing-li tseo-le diao tao kæn, pi ge-he sin tao, jü-de tao Ge su-ze.

·34 Yia-su tseo-c'ih, mông-djôh yiu hyü-to nying, ziu fæh z-pe sing e-lin ge-he, ing-yü ge-he ziang m-nying kwön-keh yiang; Ge ziu kao-hyüing ge-he hyü-to z-kön.

·35 T'in kw'a æn, meng-du tseo-le teh Ge kông, “Keh z hông-yia su-ze, z-'eo yi-kying æn-gao:

·36 hao sæn-k'e cong-nying, peh ge tao deo-ky'ün hyiang-ts'eng, z-kyi k'e ma liang-zih, ing-yü ge-he m-kao ky'üoh.”

·37 Yia-su we-teh ge-he kông, “Ng hao peh ge ky'üoh.” Meng-du teh Ge kông, “Ngô-he hao k'e ma nyin-liang nying-ts-keh ping, peh ge ky'üoh feh?”

·38 Yia-su teh ge kông, “Ng-he yiu kyi-ke ping ze-i? hao k'e mông.” Ge-he mông-ku kông, “Ng-ke; wæ-yiu liang-kwang ng.”

·39 Yia-su ziu feng-fu ge-he ao cong-nying ze ts'ing-ts'ao di ba-kô-ba zo-lôh.

·40 Ge-he ziu zo-lôh, yiu ih-pah ih-pæn, ng-zih ih-pæn ah yiu.

·41 Yia-su do keh ng-ke ping liang-kwang ng, deo nyiang-ky'i hyiang t'in, coh-zia, p'ah-k'e ping, kao-de meng-du hao pa ze ge-he min-zin, keh liang-kwang ng ah feng peh cong-nying.

·42 Cong-nying ky'üoh-ku, yi ky'üoh-pao.

·43 Siu-zih ling-se, din-mön zih-nyi lo, yi siu-zih ky'üoh-dzing-keh ng.

·44 Ky'üoh ping cü-ts, mao ng-ts'in nön-nying.

·45 Yia-su jü-tsih ts'e meng-du lôh jün, ku-sin tao te-'ön Pah-se-da k'e, Z-kyi iao teng tao sæn-k'e cong-nying.

·46 Cong-nying sæn-k'e yi-'eo, ziu tao sæn-li k'e tao-kao.

·47 Yi-kying æn-gao, keh-tsih jün ze he cong-yiang, Yia-su doh-z ze 'ön-zông.

·48 Mông-djôh meng-du yiao jün ting ky'üoh-lih, yü fong feh jing, yia-li mao s-kang, tao ge su-ze k'e, ze he-zông tseo; hao-ziang iao tseo-ku-k'e:

·49 meng-du mông-djôh Ge ze he-zông tseo, ts'eng z hyin-ling, ziu ao-ky'i-le:

·50 ing-yü ge tu mông-djôh Ge, kying-hôh. Yia-su lih-k'eh teh ge-he kông, “Fông-sing: z Ngô; feh iao hôh.”

·51 Ziu tseo-tsing jün teh ge-he jü-de; fong ziu zing-gao: ge-he sing-li kah-nga kying-hôh, hyi-gyi;

·52 ing-yü ge-he feh ming-bah keh ping z-kön, yü ge-keh sing ngang.

·53 Ge-he ziu ku-du tao Kah-nyi-sæh-leh di-fông, long-'ön.

·54 Jong jün tseo-zông, cong-nying ziu sih-teh Yia-su,

·55 ziu diao-pin deo-ky'ün di-fông, yüong p'u-pæn kông sang-bing cü-ts, t'ing Ge ze 'ah-yi, ziu tao 'ah-yi.

·56 Væn-pah Yia-su su tao-keh di-fông, feh-leng zing-li, ts'eng-tsông, hyiang-'ô, ge-he peh sang-bing cü-ts fông ze ka-zông, gyiu Ge tæn-tsih peh ge-he môh-môh Ge i-zông-kying: môh-djôh cü-ts tu jün-yü.


## Mk. 7.

**_1 Fæh-li-se nying p'i-bing meng-du yü ge ky'üoh-væn feh sin si siu. 8 Fæh-li-se nying peh tsu-tsong djün-lôh-le-keh kwe-kyü fi-gao Zông-ti-keh leh-fæh. 14 Ky'üoh-zih fe we-u nying. 24 Yia-su jong Kô-nô nyü-nying-keh nô kön-c'ih we-u kyü,  13[^7-0] i bi kyü vu-keh long-ng-tô yi kyih-zih._**

·1 YIU Fæh-li-se nying, teh kyi-ke doh-shü-nying, jong Yia-lu-sæh-lang le, jü-zih tao Yia-su su-ze,

·2 mông-djôh Ge kyi-ke meng-du feh kyih-zing-keh siu ky'üoh-væn, (ziu-z vong si siu,) ziu tsah-væh ge.

·3 (Ing-yü Fæh-li-se nying teh Yiu-t'a nying, tu siu tsu-tsong djün-lôh-le-keh kwe-kyü, ziah feh-z ts-si si siu, feh ky'üoh-væn;

·4 jong ka-z-zông cün-le, feh si yüoh ah feh ky'üoh: wæ-yiu hyü-to bih-yiang z-kön z ge-he tsih-ziu iao pao-siu, ziu-z si wön-tsæn teh pe, dong-beng, teh min-zông.)

·5 Fæh-li-se nying teh doh-shü-nying ziu meng Yia-su, kông, “Ng-keh meng-du tsa-sang feh i tsu-tsong djün-lôh-le-keh kwe-kyü, feh kyih-zing siu ky'üoh-væn?”

·6 Yia-su we-teh kông, “Yi-se-ô ts-tin ng kô-hao-nying-keh shih-wa z feh dzæn, ziang ge sia-lôh, ‘Keh pah-sing cü-jing kying-djong Ngô; tsih-z ge-keh sing teh Ngô li-yün.

·7 Ge-he yüong nying-keh feng-fu tông dao-li kao-hyüing, z bah-bah voh-z Ngô.’ [Y.29.13.]

·8 Ng-he z tön-gao Zông-ti-keh ka-ming, pao-siu nying djün-lôh-le-keh kwe-kyü, si wön-tsæn teh pe: yi tso hyü-to keh-yiang-ts z-kön.”

·9 Yi teh ge kông, “Ng lao-zih z fi-gao Zông-ti-keh ka-ming, dih-di pao-siu ng djün-lôh-le-keh kwe-kyü.

·10 Mo-si kông, ‘Yüong hao-kying ng-keh vu-meo;’ [C.20.12.] yi kông, ‘Zôh ah-pang 'oh-tsia nyiang cü-ts, pih iao bæn ge s-ze:’ [C.21.17.]

·11 dæn-z ng kông, ‘Ziah yiu nying teh ge pang 'oh-tsia nyiang kông, ‘Ngô ing-ke vong-z ng-keh yi-kying tso Kôh-pæn,’ ziu-z, li-veh-keh ka-shih, — 

·12 ng 'eo-deo feh hyü ge tse vong-z pang teh nyiang.

·13 Keh-z ng yü djün-lôh-le-keh kwe-kyü, fi-gao Zông-ti-keh dao-li: ng yi tso hyü-to keh-yiang-ts z-kön.”

·14 Yia-su ziu ao cong-nying le, teh ge kông, “Ng-he tu iao t'ing Ngô, yi iao ming-bah:

·15 jong nying nga-min tsing-keh meh-z feh neng tsông ge we-u: tsih-yiu jong ge li-min c'ih-le-keh we tsông ge we-u.

·16 Yiu ng-tô we t'ing cü-ts, ing-ke t'ing.”

·17 Yia-su li-k'e cong-nying tseo-tsing oh-li, meng-du ziu meng Ge keh pi-fông-keh i-s.

·18 Ge kông, “Lin ng-he ah feh ming-bah feh? Ky'i feh hyiao-teh, væn-pah jong nga-min tsing nying feh neng tsông ge we-u?

·19 Ing-yü feh tsing ge sing-li, z 'ang-lôh du-li; ziu ka-lôh k'ang-ts': væn-pah su ky'üoh-keh ziu kön-zing.”

·20 Yi kông, “Jong nying c'ih-le-keh, z we-u nying.

·21 Ing-yü jong li-min, nying-keh sing-li c'ih-le, yiu ôh-nyin, kæn-ying, biao-hyi, hyüong-sæh,

·22 t'eo-dao, t'ön-sing, ôh-doh, kæn-tsô, lông-dông, tu-gyi, hyü-pông, kyiao-ngao, gyüông-vông:

·23 keh ih-ts'ih ôh-z tu z jong li-min c'ih-le, yi we tsông nying we-u.”

·24 YIA-SU jong-kæn ky'i-sing, tao T'e-lo Si-teng di-ka k'e. Tseo-tsing ih-veng nying-kô, feh iao nying hyiao-teh: tsih-z Ge feh neng ing-zông.

·25 Ing-yü yiu ih-ke nyü-nying, ge siao nô bi we-u kyü vu-keh, t'ing-djôh Yia-su z-kön, ziu tseo-le p'oh-lôh Ge kyiah-'ô.

·26 Keh nyü-nying z Hyi-leh nying, joh-ü Jü-li-Fi-nyi-kyi-keh zoh. Ge gyiu Yia-su peh kyü li-k'e ge nô.

·27 Yia-su teh ge kông, “Ing-ke peh n-nô sin kyüoh-pao: feh-k'o do n-nô-keh ping tön peh keo.”

·28 Keh nyü-nying we-teh Ge, kông, “Cü, z-keh: ing-yü keo ze côh-'ô ky'üoh n-nô tih-lôh-keh ling-se.”

·29 Yia-su teh ge kông, “Yü keh shih-wa ng hao k'e; kyü yi-kying li-k'e ng-keh nô.”

·30 Ge tseo-tao u-li, mông-djôh kyü yi-kying c'ih-k'e, nô ze min-zông kw'eng-kæn.

·31 YIA-SU li-k'e T'e-lo Si-teng di-ka, kying-ku Di-kô-po-li di-ka, tao Kô-li-li he-pin.

·32 Yiu nying ta-le ih-ke long-ng-tô yi z kyih-zih; gyiu Yia-su siu en-en ge.

·33 Yia-su ta ge li-k'e cong-nying tao ön-cong su-ze, peh tsih-mih-deo long-tsing ge ng-tô, yi t'u zæn-t'u, t'æh ge k'eo-zih;

·34 deo nyiang-ky'i hyiang t'in, t'æn-ky'i, teh ge kông, “Yi-fæh-da,” ziu-z “K'e-k'e” ka-shih.

·35 Ge-keh ng-tô lih-k'eh k'e-k'e, k'eo-zih-keh kyih ka-sæn, kông shih-wa ziu li-ts'ing.

·36 Yia-su coh-fu ge-he feh iao teh bih-nying kông: dæn-z yüih coh-fu ge-he, ge-he yüih-fæh yiang-k'e.

·37 Cong-nying kah-nga hyi-gyi, kông, “Ge yiang-yiang z-kön tso-teh hao: long-ng-tô, we peh ge t'ing; ô-lao, we peh ge kông.”


## Mk. 8.

**_1 Kyi-toh tso zing-tsih peh s-ts'in nying ky'üoh-pao; 10 fe tso gyi-z peh Fæh-li-se nying mông; 14 feng-fu meng-du kying-vông Fæh-li-se nying teh Hyi-leh-keh kao-shü; 22 i ih-ke hæh-ngæn; 27 Yia-su kông Ge z Kyi-toh, 'eo-le iao s, yi weh-cün-le; 34 yü foh-ing ziu pih-næn z-'eo ky'ün meng-du yüong zing-ne._**

·1 KEH z-'eo yiu hyü-to nying jü-de, m-kao ky'üoh, Yia-su ziu ao Ge meng-du le, teh ge kông,

·2 “Ngô e-lin cong-nying, ing-yü teh Ngô jü-de yi-kying sæn-nyih, m-kao hao ky'üoh:

·3 Ngô ziah peh ge k'ong-du kyü-kô, ge lu-zông iao bi-gyün; ing-yü yiu-sih z yün di-fông le.”

·4 Meng-du we-teh Ge, kông, “Ze-i z hông-yia, ping jong 'ah-yi le hao peh ge-he ky'üoh-pao?”

·5 Yia-su meng ge-he kông, “Ng-he yiu kyi-ke ping ze-teh?” Ge kông, “Ts'ih-ke.”

·6 Yia-su ziu feng-fu cong-nying zo ze di-zông: do keh ts'ih-ke ping, coh-zia, p'ah-k'e, kao-de meng-du pa-k'e, meng-du ziu pa ze cong-nying min-zin.

·7 Ge-he yiu kyi-kwang siao ng: Yia-su yi coh-zia, feng-fu pa-kæn.

·8 Cong-nying ky'üoh-pao: ky'üoh-dzing-keh ling-se siu-zih, yiu ts'ih læn.

·9 Ky'üoh ping cü-ts mao s-ts'in nying: Yia-su ziu sæn-k'e ge-he.

·10 GE jü-tsih teh meng-du lôh jün, tao Da-mô-nô-da di-ka.

·11 Yiu Fæh-li-se nying c'ih-le, bön-meng Ge, gyiu Ge jong t'in-zông le-keh gyi-z, i-s iao s-s Ge.

·12 Yia-su sing-li t'æn-ky'i kông, “Keh si-de tsa-sang gyiu gyi-z? Ngô lao-zih teh ng kông, Tsong m-yiu gyi-z peh keh si-de mông.”

·13 Ziu li-k'e ge, yi lôh jün tao te-'ön k'e.

·14 Meng-du mông-kyi ta ping; ge jün-li m-yiu bih-yiang, tsih-yiu ih-ke ping.

·15 Yia-su coh-fu ge-he, kông, “Yüong liu-sing kying-vông Fæh-li-se nying-keh kao-shü, teh Hyi-leh-keh kao-shü.”

·16 Meng-du ziu jü-de nyi-leng, kông, “Keh z yü ngô-he m-yiu ping.”

·17 Yia-su hyiao-teh ziu teh ge-he kông, “Ng tsa-sang yü m-yiu ping ze-teh nyi-leng? Ng wæ feh hyiao-teh, wæ feh ming-bah? Ng-keh sing wæ ngang feh?

·18 Ng yiu ngæn, tsa-sang feh mông? yiu ng-tô, tsa-sang feh t'ing? tsa-sang feh kyi-teh?

·19 Ngô p'ah-k'e ng-ke ping feng peh ng-ts'in nying, ng-he siu-zih ling-se din-mön kyi lo?” Ge-he kông, “Zih-nyi lo.”

·20 “Wæ-yiu ts'ih-ke ping feng peh s-ts'in nying, ng siu-zih ling-se din-mön kyi læn?” Ge-he kông, “Ts'ih læn.”

·21 Ziu teh ge-he kông, “Ng-he wæ feh ming-bah feh?”

·22 TSEO tao Pah-se-da. Yiu nying ta ih-ke hæh-ngæn le, gyiu Yia-su môh-môh ge.

·23 Ge ziu ky'in hæh-ngæn-keh siu, ta ge tseo-c'ih hyiang-ts'eng; t'u zæn-t'u ze ge ngæn, siu en-en ge, meng ge yiu zah-m mông-djôh feh.

·24 Hæh-ngæn deo nyiang-ky'i mông-mông, kông, “Ngô mông-djôh nying, ziang jü ze-teh tseo.”

·25 Yia-su yi yüong siu en ge ngæn, ao ge tse nyiang-ky'i mông-mông, ge ziu jün-yü, yiang-yiang mông ming-bah.

·26 Yia-su ao ge cün u-li k'e, kông, “Feh iao tseo-tsing hyiang-ts'eng, ah feh iao teh hyiang-ts'eng-li nying kông.”

·27 YIA-SU teh meng-du tao Ke-sæh-li-ô Fi-lih-pi kôh hyiang-ts'eng k'e: lu-zông meng Ge meng-du, kông, “Nying kông Ngô z kæh-nying?”

·28 Ge we-teh kông, “Yiu-sih kông, z 'Ang si-li Iah-'ön; yiu-sih kông, z Yi-li-ô; wæ-yiu kông, z sin-ts-nying nen-cong ih-yü.”

·29 Yia-su teh ge-he kông, “Ng-he kông Ngô z kæh-nying?” Pi-teh we-teh Ge kông, “Ng z keh-yü Kyi-toh.”

·30 Ge ziu coh-fu ge-he feh iao t'ong-ts bih-nying.

·31 Yia-su ziu kao-hyüing ge-he kông, “Nying-keh N-ts pih iao ziu hyü-to k'u-næn, bi tsiang-lao, tsi-s-tsiang, teh doh-shü-nying in-ky'i, tsông-s, ku sæn-nyih weh-cün-le.”

·32 Ge ming-ming kông keh shih-wa. Pi-teh te Ge, ky'ün Ge.

·33 Yia-su le-cün, mông-mông meng-du, ziu tsah-væh Pi-teh, kông, “Sæh-dæn, tseo-ku: ing-yü ng feh liu-sing Zông-ti-keh sing-i, tæn liu-sing nying-keh sing-i.”

·34 Ziu ao cong-nying teh meng-du le, teh ge-he kông, “Ziah yiu nying iao keng Ngô, tsong k'eh-djü z-keh sing-siang, gwæn z-keh zih-z-kô keng Ngô.

·35 Væn-pah iao pao-jün z-kyi sing-ming cü-ts we sông ge; væn-pah yü Ngô teh foh-ing sông sing-ming we pao-jün ge.

·36 Ziah yiu nying teh-djôh t'ong-t'in-'ô, sông z-kyi ling-weng, yiu zah-m ih-c'ü?

·37 'Oh-tsia ih-ke nying hao yüong zah-m de ge ling-weng?

·38 Væn-pah ze keh kæn-ying teh ze-ôh-keh si-de ôh-nying-siang Ngô teh Ngô-keh dao-li, Nying-keh N-ts yiu Ge Vu-ts'ing-keh yüong-yiao teh sing-zin t'in-s jü-de le z-'eo, ah pih-ding iao ôh-nying-siang ge.”


## Mk. 9.

**_2 Yia-su ke-pin ying-ziang. 11 Kao-hyüing Ge meng-du Yi-li-ô z-kön; 14 kön-c'ih long-ng-tô yi ô-lao-keh kyü; 30 kông Ge s teh weh-cün-le z-kön; 33 ky'ün Ge meng-du ti-sing-siao-i tso nying; 38 feng-fu meng-du feh iao tsu-lao feh ti-dih ge cü-ts, yi feh iao peh feh siang-sing cü-ts pæn-tih._**

·1 Yia-su yi teh ge kông, “Ngô lao-zih teh ng-he kông, Gyi ze-i yiu nying, vong s ts-zin we mông-djôh Zông-ti-keh koh yiu gyün-ping le.”

·2 KU loh-nyih, Yia-su ta Pi-teh, Ngô-kôh, Iah-'ön, tseo-zông kao sæn tao ön-cong su-ze: ze ge-he min-zin ke-pin ying-ziang: 

·3 Ge-keh i-zông fæh-kwông ting bah ziang shih; si-zông m-yiu p'iao-pu lao-s neng-keo p'iao ge t'ih bah.

·4 Ge-he mông-djôh Yi-li-ô teh Mo-si yin-c'ih teh Yia-su kông.

·5 Pi-teh ziu teh Yia-su kông, “Fu-ts, ngô-he ze-i ting hao: ngô-he hao tæh sæn-ting tsiang-bong; ih-ting peh Ng, ih-ting peh Mo-si, ih-ting peh Yi-li-ô.”

·6 Ge feh hyiao-teh ing-ke tsa-sang kông; ing-yü ge-he tu ting p'ô-gyü.

·7 Ziu yiu ih-tu yüing ke-lao ge-he: yüing-li yiu sing-ing c'ih-le, kông, “Keh z Ngô ts'ing-e-keh N-ts: ng iao t'ing Ge.”

·8 Ge-he hweh-zin deo-ky'ün mông-mông, feh tse mông-djôh bih-nying, tsih-yiu Yia-su teh ge-he jü-de.

·9 Tseo-lôh sæn z-'eo, Yia-su coh-fu ge-he feh iao teh bih-nying kông su mông-djôh z-kön, teng tao Nying-keh N-ts jong s-nying cong-yiang weh-cün-le.

·10 Ge-he k'ông keh shih-wa ze sing-li, jü-de nyi-leng, “Jong s-nying cong-yiang weh-cün-le” zao i-s.

·11 Ge-he ziu meng Ge, kông, “Doh-shü-nying kông Yi-li-ô pih iao sin le.”

·12 Yia-su we-teh ge-he kông, “Yi-li-ô z-zin sin le, voh-cün væn-pah z-kön: Sing-shü-li tsa kông, Nying-keh N-ts pih iao ziu hyü-to k'u-næn, bi nying ky'ing-mæn?

·13 Ngô teh ng kông, Yi-li-ô z yi-kying le-ku, nying ah 'eo z-kyi i-s de ge, ziang Sing-shü-li ts-tin ge.”

·14 TSEO tao meng-du su-ze, mông-djôh hyü-to nying wu-lao, yi yiu doh-shü-nying teh ge-he bin-leng.

·15 Cong-nying ih mông-djôh Yia-su, tu kying-hôh, ziu diao-le tsiao-tsih Ge.

·16 Ge ziu meng doh-shü-nying, kông, “Ng teh ge-he bin-leng zah-m?”

·17 Cong-nying li-min yiu ih-ke we-teh Ge kông, “Sin-sang, ngô ta ngô-keh n-ts tao Ng su-ze le, z yiu ô-lao kyü vu-keh;

·18 nô su-ze vu-djôh ge, ziu peh ge nyiu-lao: k'eo liu-c'ih bah-væh, ngao-ngô ts'ih-ts', ge tsih we kyiang-le: ngô yi-kying gyiu Ng-keh meng-du kön ge c'ih; ge-he feh neng-keo.”

·19 Yia-su we-teh ge kông, “Feh siang-sing-keh si-de, Ngô wæ iao teh ng-he jü-de tao kyi-z? wæ iao zing-ne ng-he tao kyi-z? Ta ge tao Ngô i le.”

·20 Ge ziu ta ge le: ih mông-djôh Yia-su, kyü lih-k'eh tsông ge ts'iu-kying-bæh-kweh; ge ziu tih ze di, fæn-le-foh-k'e, k'eo liu-c'ih bah-væh.

·21 Yia-su meng ge pang, “Ge keh-yiang-ts yiu kyi-z? Ge kông, “Jong siao.

·22 Kyü lü-ts' tön ge ze ho-li, yi tön ge ze shü-li, iao djü-mih ge: Ng ziah-z neng-keo tso, gyiu Ng fæh z-pe sing pông-zu ngô-he.”

·23 Yia-su teh ge kông, “Ng ziah neng-keo siang-sing, siang-sing cü-ts pah-yiang z-kön tu neng-keo.”

·24 Siao-nying-keh pang ziu c'ih ngæn-li, ao-hyiang kông, “Cü, ngô siang-sing; gyiu Ng pông-zu ngô feh siang-sing-keh sing.”

·25 Yia-su mông-djôh cong-nying diao-le, ziu tsah-væh keh we-u kyü, teh ge kông, “Ng ô-lao long-ng-tô-keh kyü, Ngô feng-fu ng jong ge c'ih-le, feh-k'o tse zih-tsing.”

·26 Kyü ziu ao-ky'i-le, tsông ge ts'iu-kying-bæh-kweh ting li-'e, ziu c'ih-le: keh siao-nying z ziang s-nying; yiu hyü-to nying kông, “Ge z s-gao.”

·27 Yia-su ky'in ge siu, tông ge ky'i; ge ziu gyi-ky'i.

·28 Yia-su tseo-tsing oh-li, meng-du ön-cong meng Ge, “Ngô-he tsa-sang feh neng kön ge c'ih?”

·29 Yia-su teh ge kông, “Keh 'ao kyü, ziah feh yüong tao-kao teh kying-zih, tsong feh neng kön-c'ih.”

·30 GE-HE ziu li-k'e keh su-ze, tseo-ku Kô-li-li; Ge feh iao peh nying hyiao-teh.

·31 Ing-yü ze-teh kao-hyüing Ge-keh meng-du, kông, “Nying-keh N-ts iao song peh nying-keh siu-li, bi ge tsông-s; tsông-s ts-'eo, di-sæn nyih we weh-cün-le.”

·32 Keh shih-wa meng-du feh ming-bah, yi feh kön meng Ge.

·33 Ge-he tseo tao Kô-pah-nong: ze oh-li, meng Ge meng-du kông, “Ng-he lu-zông jü-de nyi-leng zah-m?”

·34 Ge feh ing: ing-yü lu-zông jü-de nyi-leng nô-ih-ke z do.

·35 Ge ziu zo-lôh, ao zih-nyi meng-du le, teh ge kông, “Nô-ih-ke siang sön deo, pih iao ze cong-nying ts-'eo, voh-z cong-nying.”

·36 Ziu ky'in ih-ke siao-nying le, peh ge gyi ze cong-yiang: yi bao ge, teh ge-he kông,

·37 “Ziah yiu nying yü Ngô ming-deo tsih-de ih-ke keh-yiang-ts siao-nying, ziu-z tsih-de Ngô: ziah yiu nying tsih-de Ngô, feh-z tsih-de Ngô, z tsih-de ts'a Ngô le Cü-ts.”

·38 Iah-'ön ziu teh Ge kông, “Sin-sang, ngô-he mông-djôh ih-ke nying yüong Ng-keh ming-deo kön-c'ih kyü: ngô-he tsu-lao ge, ing-yü ge feh keng ngô-le.”

·39 Yia-su kông, “Feh-k'o tsu-lao ge: ing-yü m-yiu nying vong Ngô ming-deo tso zing-tsih, we ky'ing-yi hyü-pông Ngô.

·40 Væn-pah feh tso ngô-he te-deo, ziu-z ngô-he-keh pông-siu.

·41 Væn-pah yü Ngô-keh ming-deo do ih-tsæn shü peh ng hæh, ing-yü ng z joh-ü Kyi-toh, Ngô lao-zih teh ng kông, ge tsong fe sih-gao pao-ing.

·42 Ziah yiu nying peh ih-ke siang-sing Ngô-keh siao meng-du pæn-tih, neng-ts yüong ih-bæn do mo-zih kwa ze ge deo-kying, tön-lôh he-li.

·43 “Ziah-z ng ih-tsih siu peh ng pæn-tih, hao tsôh ge gao: ng neng-ts zæn-zih tseo-tsing weh-ming, feh iao liang-tsih siu tao di-nyüoh, üong feh u-keh ho-li k'e;

·44 ziu-z ‘ge-he djong feh s, ho feh u’ keh su-ze.

·45 Ziah-z ng ih-tsih kyiah peh ng pæn-tih, hao tsôh ge gao: ng neng-ts pa-kyiah tseo-tsing weh-ming, feh iao liang-tsih kyiah tön lôh di-nyüoh, üong feh u-keh ho-li k'e;

·46 ziu-z ‘ge-he djong feh s, ho feh u’ keh su-ze.

·47 Ziah-z ng ih-tsih ngæn ta-li ng væn-ze, hao leo ge c'ih: ng neng-ts ih-tsih ngæn tsing Zông-ti-keh koh, feh iao liang-tsih ngæn tön-lôh di-nyüoh-keh ho;

·48 ziu-z ‘ge-he djong feh s, ho feh u’ keh su-ze.

·49 “Væn-pah nying pih iao yüong ho lin ge; væn-pah tsi-veh, pih iao yüong yin yin ge.

·50 Yin z hao meh-z: yin ziah sih-gao 'æn-keh mi-dao, ng-he wæ-yiu zah-m hao tsông ge 'æn? Ng sing-li ing-ke yiu yin; yi ing-ke jü-de 'o-moh.”


## Mk. 10.

**_2 Kyi-toh teh Fæh-li-se nying bin-leng li-k'e ts'i-ts kwe-kyü; 13 coh-foh ta tao Ge su-ze-keh siao-nying; 17 t'ong-ts ih-ke ze-cü tsa neng-keo teh-djôh üong-yün weh-ming; 23 t'ong-ts meng-du ze-cü tao t'in-zông ting næn; 28 ing-hyü yü foh-ing tön-gao si-zông cü-ts we teh-djôh pao-ing; 32 kông Ge s teh weh-cün-le z-kön; 35 teh Ngô-kôh Iah-'ön kông feh iao ts'eng nô-ih-ke sön do, neng-ts ts'eng teh Yia-su jü-de ziu næn. 46 I ih-ke hæh-ngæn ming-z Pô-ti-ma._**

·1 YIA-SU jong kæn ky'i-sing, tao Iah-dæn 'o-nga Yiu-t'a-keh di-ka le: yiu hyü-to nying yi jü-zih; Yia-su ziang su-zông tse kao-hyüing ge-he.

·2 Yiu Fæh-li-se nying tseo-le, meng Ge kông, “Nying li-k'e ge ts'i-ts k'o-i feh?” i-s iao s-s Ge.

·3 Ge we-teh ge-he, kông, “Mo-si tsa-sang feng-fu ng-he?”

·4 Ge kông, “Mo-si ing-hyü sia li-shü hao li-k'e ge.”

·5 Yia-su we-teh ge, kông, “Ge sia keh leh-fæh peh ng z yü ng-he sing-dziang ngang.

·6 Dæn-z ky'i-deo zao væn-veh z-'eo, Zông-ti ‘zao ge ih-nön ih-nyü.’ [Ts.1.27.]

·7 “Su-i ih-ke nying hao li-k'e ge vu-meo, ts'ing-gying ge ts'i-ts;

·8 keh liang-ke zing yü ih-t'i. Z-t'ih, ge feh tse sön liang-ke, tsih sön ih-t'i.

·9 Su-i Zông-ti su p'e-'eh, nying feh-k'o peh ge feng-k'e.”

·10 Ze oh-li meng-du yi meng Ge keh z-kön.

·11 Yia-su teh ge kông, “Ziah yiu nying li-k'e ts'i-ts, c'ü bih-ke, keh z tso kæn-ying teh-ze ge:

·12 ziah-z ts'i-ts li-k'e ge dziang-fu, kô bih-ke, ah z tso kæn-ying.”

·13 YIU nying ta siao-nying tao Yia-su su-ze, iao Ge siu en-en ge-he: meng-du tsah-væh ta ge cü-ts.

·14 Yia-su mông-djôh, ting feh cong-i, teh ge-he kông, “Hao peh siao-nying tao Ngô su-ze le; feh iao tsu-lao ge: ing-yü keh-yiang-ts nying, Zông-ti-keh koh z ge-ke.

·15 Ngô lao-zih teh ng kông, Væn-pah feh ziang siao-nying tsih-ziu Zông-ti-keh koh, feh neng tseo-tsing.”

·16 Ge ziu bao ge, siu en-en ge coh-foh ge-he.

·17 Yia-su tseo-c'ih ze lu-zông z-'eo, yiu ih-ke nying diao-le, gyü-lôh, meng Ge, kông, “Hao Sin-sang, ngô ing-ke tsa tso fæh, hao teh-djôh üong-yün weh-ming?”

·18 Yia-su teh ge kông, “Zao yün-ku ts'ing-hwu Ngô z hao? hao cü-ts m-yiu, tsih-yiu Ih-yü, ziu-z Zông-ti.

·19 Keh-sih ka-ming ng hyiao-teh, ziu-z, ‘Ng feh-k'o kæn-ying,’ ‘Feh-k'o sæh-nying,’ ‘Feh-k'o t'eo-dao,’ ‘Feh-k'o tso kô kyin-tsing,’ ‘Feh-k'o kwa-p'in,’ ‘Iao hao-kying vu-meo.’” [C.20.12-16.]

·20 Ge we-teh, kông, “Sin-sang, keh-sih ngô jong siao tu pao-siu-keh.”

·21 Yia-su mông ge e-sih ge, teh ge kông, “Ng wæ siao ih-yiang: ng su yiu tu k'e ma-gao, feng peh gyüong-nying, ng ziu yiu ze-veh ze t'in-zông: ping-ts'ia hao gwæn zih-z-kô le keng Ngô.”

·22 Ge t'ing-djôh keh shih-wa, ziu ke-pin min-seh, iu-zeo k'e-gao: ing-yü yiu do kô-s.

·23 Yia-su deo-ky'ün mông-mông, teh meng-du kông, “Yiu kô-s cü-ts tsing Zông-ti-keh koh, ting næn!”

·24 Meng-du ziu hyi-gyi Ge shih-wa. Yia-su yi teh ge kông, “Siao-nying, k'ao-djôh kô-s cü-ts tsing Zông-ti-keh koh, tsa næn!

·25 Lôh-do c'ün-ku tsing-ngæn, pi ze-cü tsing Zông-ti-keh koh, wæ-z ge yüong-yi.”

·26 Meng-du yüih-fæh hyi-gyi, jü-de kông, “Kæh-nying neng-keo teh-djôh kyiu?”

·27 Yia-su mông-mông ge-he, kông, “Nying, z feh neng-keo, Zông-ti neng-keo: ing-yü Zông-ti z vu-su-peh-neng.”

·28 Pi-teh teh Ge kông, “Ngô-he z yiang-yiang tön-gao, keng Ng.”

·29 Yia-su we-teh, kông, “Ngô lao-zih teh ng kông, Væn-pah yü Ngô teh foh-ing tön-gao oh-yü, hyüong-di, ts-me, vu-meo, ts'i-ts, n-nô, din-di,

·30 kying-si we teh-djôh ih-pah be-keh oh-yü, hyüong-di, ts-me, nyiang, n-nô, din-di, wæ-yiu pih-næn z-kön; 'ô-si we teh-djôh üong-yün weh-ming.

·31 Dæn-z hyü-to ze-zin we lôh-'eo; ze-'eo we zông-zin.”

·32 ZÔNG Yia-lu-sæh-lang tseo lu z-'eo, Yia-su sin tseo: meng-du keng Ge tseo yi hyi-gyi, yi p'ô-gyü. Yia-su ziu di-nyi t'ao ta keh zih-nyi-ke, Z-kyi tsiang-le iao p'ong-djôh z-kön t'ong-ts ge-he kông,

·33 “Ngô-he yin-ze zông Yia-lu-sæh-lang; Nying-keh N-ts iao song peh tsi-ts-tsiang[^10-33] teh doh-shü-nying; ge-he we ding Ge s-ze, ka peh bih-koh-nying:

·34 ge-he we c'ü-siao Ge, yüong pin tang Ge, zæn-t'u t'u Ge, tsông-s Ge, di-sæn nyih we weh-cün-le.”

·35 Si-pi-t'a-keh n-ts; Ngô-kôh, Iah-'ön, tseo-le kông, “Sin-sang, ngô-he feh-leng gyiu Ng zah-m, dæn-nyün Ng we peh ngô-he tso-zing.”

·36 Yia-su teh ge kông, “Iao Ngô peh ng tso zah-m?”

·37 Ge-he kông, “Iao ze Ng yüong-wa z-'eo, peh ngô-he ih-ke zo ze Ng jing-siu-pin, ih-ke zo ze Ng tsi-siu-pin.”

·38 Yia-su teh ge-he kông, “Ng su gyiu ng-he feh hyiao-teh. Ngô su hæh-keh pe, ng-he neng-keo hæh feh? Ngô su ziu-keh si-li ng neng-keo ziu feh?”

·39 Ge-he kông, “Neng-keo.” Yia-su teh ge kông, “Ngô su hæh-keh pe, ng pih iao hæh; Ngô su ziu-keh si-li, ng pih iao ziu:

·40 dæn-z zo ze Ngô jing-siu-pin tsi-siu-pin, feh-z Ngô hao s-peh ge, tsih-z yü-bi peh kæh-nying, we peh ge.”

·41 Keh zih-ke meng-du t'ing-djôh, ziu ting feh cong-i Ngô-kôh Iah-'ön.

·42 Yia-su ao ge-he le, teh ge-he kông, “Bih-koh sön wông-ti-keh æh-voh pah-sing, yiu do-kwön æh-tsi ge-he; keh z ng-he hyiao-teh.

·43 Dæn-z ng-he feh iao keh-yiang-ts; ng-he cong-yiang nô-ih-ke siang sön do, ge ing-ke tso ng yüong-nying;

·44 nô-ih-ke siang sön deo, ge ing-ke tso cong-nying-keh nu-boh.

·45 Ing-yü Nying-keh N-ts le, feh-z iao nying voh-z Ge, z le voh-z nying; wæ-yiu sô-c'ih Z-keh sing-ming tso hyü-to nying-keh t'i-de.”

·46 GE-HE tseo tao Yia-li-ko: Yia-su teh meng-du lin hyü-to nying tseo-c'ih Yia-li-ko z-'eo, yiu ih-ke hæh-ngæn Pô-ti-ma, z Ti-ma-keh n-ts, zo ze lu-pin t'ao-væn.

·47 T'ing-djôh z Nô-sæh-leh Yia-su, ziu ao-ky'i-le, kông, “Da-bih-keh 'Eo-de, Yia-su, k'o-lin ngô.”

·48 Hyü-to nying tsah-væh ge, ao ge hyiao-hyiang: ge fæn-cün kah-nga ao-ky'i-le, kông, “Da-bih-keh 'Eo-de, k'o-lin ngô.”

·49 Yia-su gyi-lao, feng-fu ao ge le. Ge-he ziu ao hæh-ngæn, teh ge kông, “Ng fông-sing, hao nang-ky'i; Ge ao ng le.”

·50 Hæh-ngæn tön-gao i-zông, nang-ky'i tao Yia-su min-zin le.

·51 Yia-su teh ge kông, “Iao Ngô peh ng tso zah-m?” Hæh-ngæn kông, “Lah-po-nyi, iao peh ngô mông-djôh.”

·52 Yia-su teh ge kông, “Ng k'e; z ng siang-sing-keh sing kyiu ng.” Hæh-ngæn lih-k'eh mông-djôh, i-lu keng Yia-su.


## Mk. 11.

**_1 Kyi-toh gyi ih-p'ih lü tsing Yia-lu-sæh-lang, 12 tsah-væh fe kyih-ko-keh vu-hwa-ko jü, 15 jong sing-din kön-c'ih tso ma-ma-keh nying; 20 ky'ün meng-du yüong tsæh-zih siang-sing, yi sô-min ge-keh ün-ko[^11-0]. 27 Yia-su feh t'ong-ts ge-he yüong zah-m gyün-ping tso keh z-kön._**

·1 GE-HE kw'a tao Yia-lu-sæh-lang, yi-kying tao Pah-fæh-gyi teh Pah-da-nyi, ze Kæn-læn-sæn-pin, Yia-su ziu ts'a liang-ke meng-du,

·2 teh ge-he kông, “Ng-he hao tao te-min hyiang-ts'eng k'e: tseo-tsing ziu we p'ong-djôh ih-p'ih siao-lü kyi-kæn, jong-le m-nying gyi-ku; ka-gao, hao ky'in-le.

·3 Ziah yiu nying teh ng kông, ‘Yü zah-m?’ hao kông, ‘Z Cü iao yüong ge;’ ge ziu we peh ge le.”

·4 Meng-du ziu k'e, p'ong-djôh siao lü meng-nga lu-k'eo-deo kyi-kæn; ziu ka ge.

·5 Gyi ze-kæn-keh nying yiu kyi-ke teh ge kông, “Ng ka lü tso zah-m?”

·6 Meng-du tsiao Yia-su feng-fu shih-wa teh ge kông: ge ziu ing-hyü.

·7 Meng-du ky'in siao lü tao Yia-su su-ze, do z-keh i-zông fông ze ge zông-min; Yia-su ziu gyi-zông-k'e.

·8 Yiu hyü-to nying do i-zông p'u lu; wæ-yiu-sih tsôh jü-ts p'u ze lu-zông.

·9 Keh-sih zin-'eo-keh nying ao-ky'i-le, kông, “'O-sæn-na; k'ao-djôh Cü ming-deo le Cü-ts z ing-ke coh-tsæn:

·10 ngô-he tsu-tsong Da-bih-keh koh, k'ao-djôh Cü ming-deo le-keh, z ing-ke coh-tsæn: ze ting kao su-ze yiu 'O-sæn-na.”

·11 Yia-su tao Yia-lu-sæh-lang, tseo-tsing sing-din; deo-ky'ün meh-z tu mông-ku, ing-yü z-'eo yi-kying æn-gao, teh zih-nyi meng-du tao Pah-da-nyi k'e.

·12 Di-nyi nyih, jong Pah-da-nyi tseo-c'ih, Yia-su du-hæh.

·13 Yün-yün mông-djôh ih-cü vu-hwa-ko jü, yiu yih ze-teh, tseo tao pin, siang jü-zông yiu zah-m hao teh-djôh: ih tseo tao, tsih mông-djôh yih, m-yiu bih-yiang; ing-yü kyih-ko z-'eo vong tao.

·14 Yia-su dziao keh-cü jü kông, “Jong-kying-yi-'eo üong-yün m-nying we ky'üoh ng-keh ko-ts.” Keh shih-wa meng-du t'ing-djôh.

·15 Ge-he tseo tao Yia-lu-sæh-lang: Yia-su tseo-tsing sing-din, kön-c'ih ze sing-din tso ma-ma cü-ts, fæn-tao de dong-din cü-ts-keh gyü-côh, teh ma bôh-kön cü-ts-keh teng;

·16 yi feh hyü nying ta kô-ho tseo-ku sing-din.

·17 Kao-hyüing ge-he kông, “Shü-li ky'i feh-z sia-lôh, ‘Ngô-keh oh iao ts'ing-hwu z væn-koh nying tao-kao-keh oh?’ ng-he peh ge tso gyiang-dao k'o.” [Y.56.7; Yl.7.11.]

·18 Doh-shü-nying teh tsi-s-tsiang t'ing-djôh, ziu wa-sön tsa-sang hao tsông Ge s: ge-he p'ô Ge, ing-yü cong pah-sing tu hyi-gyi Ge-keh kao-hyüing.

·19 Me-nyih kw'a æn, Yia-su c'ih zing.

·20 Di-nyi nyih k'u-sing ge tseo-ku, mông-djôh vu-hwa-ko jü lin keng tu k'u-gao.

·21 Pi-teh ziu ts'eng-tao, teh Ge kông, “Fu-ts, mông Ng su tsiu-mô-keh vu-hwa-ko jü yi-kying k'u-gao.”

·22 Yia-su we-teh ge kông, “Yüong siang-sing Zông-ti.

·23 Ngô lao-zih teh ng kông, Ziah yiu nying dziao keh-tu sæn kông, ‘Hao yi-ku-k'e, tön-lôh he;’ ge sing-li ih-ting feh nyi-'oh, siang-sing su kông z-kön pih we tso-zing; ge su kông-keh z-zin we tso-zing.

·24 Su-i Ngô teh ng-he kông, Tao-kao z-'eo ng-he væn-pah su gyiu, tsih iao siang-sing yi-kying teh-djôh, ziu pih-ding we teh-djôh.

·25 “Gyi ze-teh tao-kao z-'eo, ng ziah teh bih-nying yiu ün-'eng, iao sô-min ge; ng t'in-zông Vu-ts'ing ah we sô-min ng-keh ze.

·26 Ng ziah-z feh sô-min bih-nying, ng t'in-zông Vu-ts'ing ah feh sô-min ng-keh ze.”

·27 GE-HE yi tao Yia-lu-sæh-lang: Yia-su ze sing-din tseo z-'eo, tsi-s-tsiang doh-shü-nying teh tsiang-lao tseo-le;

·28 teh Ge kông, “Ng yüong zah-m gyün-ping tso keh-sih z-kön? z kæh-nying peh Ng keh gyün-ping hao tso keh-sih z-kön?”

·29 Yia-su we-teh ge-he, kông, “Ngô ah iao meng ng ih-kyü shih-wa, ng-he hao we-teh Ngô, Ngô yüong zah-m gyün-ping tso keh-sih z-kön ziu we teh ng kông.

·30 Iah-'ön-keh si-li, wæ-z jong t'in, wæ-z jong nying? hao teh Ngô kông.”

·31 Ge-he s-'ô siang-liang, kông, “Ziah kông, Z jong t'in; Ge ziu we kông, ‘Ng tsa-sang feh siang-sing ge?’

·32 Ziah kông, z jong nying; ngô-he z p'ô pah-sing: ing-yü cong-nying tu sön Iah-'ön zih-ze z sin-ts-nying.”

·33 Ziu we-teh Yia-su kông, “Ngô-he feh hyiao-teh.” Yia-su teh ge kông, “Ngô yüong zah-m gyün-ping tso keh-sih z-kön, ah feh teh ng kông.”


## Mk. 12.

**_1 Kyi-toh yüong bu-dao-yün shü peh k'eh-bôh cong-din-keh pi-fông, ka-shih Yiu-t'a nying yü tsôh-ôh bi tön-gao, bih-koh-nying bi dziao-le. 13 Ge min-teh Fæh-li-se nying teh Hyi-leh keh-tông næh din-liang-keh ky'ün-t'ao; 18 Sæh-t'u-ke nying kông m-yiu wen-cün-le[^12-0] z-kön, Yia-su tsah-væh ge, ka-shih weh-cün-le-keh i-s. 28 Yia-su we-teh doh-shü-nying kông nô-ih-diao ka-ming sön di-ih: 35 pôh-tao doh-shü-nying-keh i-s kông-tao Kyi-toh; 38 feng-fu pah-sing kying-vông Fæh-li-se nying z sön z do teh kô-yia i-s; 41 Yia-su ts'ing-tsæn gyüong kwa-vu su tön ze din-k'u pi bih-nying wæ to._**

·1 Yia-su ziu yüong pi-fông shih-wa teh ge-he kông, “Yiu ih-ke nying cong ih-yün bu-dao, deo-ky'ün tang ts'iang-li, gyüih ih-ke bu-dao tsih-tsô, ky'i-zao kao-leo, shü peh cong-din-nying, ziu tao bih-koh k'e.

·2 Z-'eo tao-gao, ts'a ih-ke nu-boh tao cong-din nying su-ze, iao hyiang cong-din-nying siu yün-li-keh ko-ts.

·3 Ge-he ziu k'ô-lao tang ge, peh ge k'ong-siu cün-k'e.

·4 Yi ts'a ih-ke nu-boh; ge-he do zih-deo p'ang-siang ge-keh deo, peh ge tao-me cün-k'e.

·5 Tse ts'a ih-ke; ge he peh ge sæh-gao: wæ-yiu hyü-to nu-boh le; yiu-sih tang-gao, yiu-sih sæh-gao.

·6 Ge wæ-yiu ih-ke n-ts, z ge ts'ing-e-keh; lôh-kyiah ah ts'a ge, kông, ‘Ge-he pih-ding kying-djong ngô n-ts.’

·7 Dæn-z keh-pæn cong-din-nying jü-de kông, ‘Keh z tsih-tsông sæn-nyih cü-ts; ngô-he feh-jü sæh ge, sæn-nyih ziu kyü peh ngô-he.’

·8 Ziu k'o-lao sæh ge, tön-c'ih yün nga.

·9 Keh yün-cü tsa bæn-fæh? Ge we le djü-mih cong-din-nying, bu-dao-yün kao peh bih-nying.

·10 Sing-shü su kông, ‘Ky'i-oh lao-s su tön-gao keh-kw'e zih-deo, z tso oh kôh deo ih-kw'e zih-deo:

·11 keh-z Cü su tso, ze ngô-he ngæn-zin sön ting hyi-gyi:’ [S.118.22,23.] keh shih-wa ng doh-ku vong?”

·12 Keh-pæn nying hyiao-teh Yia-su kông keh pi-fông z ts-tin ge-he z, sing-siang iao k'ô Ge; tsih-z p'ô pah-sing: ziu li-k'e Ge k'e-gao.

·13 GE-HE ts'a kyi-ke Fæh-li-se nying teh Hyi-leh keh-tông tao Ge su-ze le, iao peh Ge shih-wa tso ky'ün-t'ao 'e Ge.

·14 Ziu tseo-le, teh Ge kông, “Sin-sang, ngô-he hyiao-teh Ng z zing-zih, ih-ting feh p'ô nying; ah feh cing nying-keh min-zing, tsih-yiu lao-zih kông Zông-ti-keh dao-li: næh din-liang peh Ke-sæh, ing-ke feh?”

·15 Yia-su hyiao-teh ge-keh kô-i, teh ge-he kông, “Ng tsa-sang s-s Ngô? do ih-kw'e nying-din peh Ngô mông.”

·16 Ge-he ziu do-le. Yia-su teh ge-he kông, “Keh ziang, teh 'ao z kæh-nying-ke?” Ge-he kông, “Z Ke-sæh-ke.”

·17 Yia-su we-teh ge, kông, “Ke-sæh-keh meh-z hao peh Ke-sæh, Zông-ti-keh meh-z hao peh Zông-ti.” Ge-he tu hyi-gyi Yia-su.

·18 Sæh-t'u-ke nying, ziu-z kông weh-cün-le z-kön m-yiu; ge-he yiu kyi-ke tseo-le, meng Ge kông,

·19 “Sin-sang, Mo-si sia-lôh peh ngô-he, kông, Ziah yiu nying ge ko s-gao, liu-lôh ts'i-ts, m-yiu n-nô, di iao c'ü ge ts'i-ts, peh ge ko djün-tsong-tsih-de.

·20 Yiu ts'ih-ke hyüong-di: deo-ih-ke c'ü ts'i-ts s-gao, m-yiu n-nô.

·21 Di-nyi c'ü ge, ah s-gao, ge yi m-yiu n-nô; di-sæn ah z-t'ih.

·22 Ts'ih-ke tu c'ü ge, m-yiu n-nô liu-lôh. 'Eo-le nyü-nying ah s-gao.

·23 Weh-cün-le z-'eo, ge-he tu weh-cün-le, ge sön nô-ih-ke-keh ts'i-ts? ing-yü keh ts'ih-ke tu c'ü ge ku.”

·24 Yia-su we-teh ge-he, kông, “Ng-he dzæn-gao, ky'i feh-z yü feh hyiao-teh Sing-shü teh Zông-ti-keh neng-kön?

·25 Ing-yü jong s-nying cong-yiang weh-cün-le z-'eo, ge-he feh c'ü feh kô; z teh t'in-zông t'in-s ih-yiang.

·26 Kông-tao s-nying tse weh, ng doh-ku vong, ze Mo-si shü-li su sia, ts'-bang cong-yiang, Zông-ti teh ge su kông, ‘Ngô z Ô-pah-læh-hön-keh Zông-ti, Yi-sæh-keh Zông-ti, Ngô-kôh-keh Zông-ti?’ [C.3.6.]

·27 Zông-ti feh-z s-nying-keh Zông-ti, z weh-nying-keh Zông-ti: su-i ng da dzæn.”

·28 YIU ih-ke doh-shü-nying tseo-le, t'ing ge-he jü-de nyi-leng, hyiao-teh Yia-su we-teh hao, ziu meng Ge, kông, “Deo ih-diao ka-ming z nô ih-diao?”

·29 Yia-su we-teh ge, kông, “Ka-ming ts-cong di-ih, ziu-z kông, ‘Yi-seh-lih nying yüong t'ing; CÜ ngô-he-keh Zông-ti, z doh-ih-yü CÜ:

·30 ng ing-ke zing-sing, zing-ling, zing-i, zing-lih, e-kying Cü ng-keh Zông-ti.’ Keh z di-ih-diao ka-ming. [Sm.6.4,5.]

·31 Di-nyi ah siang-ziang, ‘Ing-ke e-sih ng-keh ling-sô teh z-kyi ih-yiang.’ [Lv.19.18.] M-yiu bih-diao ka-ming do-jü keh liang-diao.”

·32 Keh doh-shü-nying teh Ge kông, “Hao-keh; Sin-sang shih-wa z lao-zih; ing-yü Zông-ti z tsih-yiu ih-yü, djü Ge ts-nga m-yiu bih-ke:

·33 ping-ts'ia zing-sing, zing-ling, zing-i, zing-lih, e-kying Ge, wæ-yiu e-sih ling-sô teh z-kyi ih-yiang, keh z hao-jü væn-pah væn-tsi teh tsi-veh.”

·34 Yia-su mông ge we-teh ts'ong-ming, ziu teh ge kông, “Ng li Zông-ti-keh koh feh yün.” Yi-'eo m-nying kön tse meng Ge.

·35 Yia-su ze sing-din kao-hyüing z-'eo, kông, “Doh-shü-nying tsa-sang kông, Kyi-toh z Da-bih-keh 'Eo-de?

·36 Da-bih bi Sing-Ling kön-dong kông, ‘CÜ teh ngô-keh Cü kông, Hao zo ze Ngô jing-siu-pin, teng-tao Ngô peh Ng-keh dziu-dih tso Ng-keh kyiah-teng.’ [S.110.1.]

·37 Su-i, Da-bih ts'ing-hwu Ge z Cü, ge tsa-sang z Da-bih-keh 'Eo-de?” Cong pah-sing tu hwön-hyi t'ing Ge.

·38 KAO-HYÜING z-'eo, yi teh ge-he kông, “Ng yüong kying-vông doh-shü-nying, ge-he iao tsiah dziang i-zông tseo-le-tseo-k'e, z-dziang-zông hwön-hyi  nying ts'ing ge ön,

·39 jü-we-dông iao zo zông-yü, tsiu-yin-zông iao zo deo-yü:

·40 t'eng-ky'üoh kwa-vu-keh kô-s, kô-i tao-kao mæn-dziang; ge-he pih-ding ziu ze kah-nga djong.”

·41 Yia-su dziao din-k'u zo-kæn, mông-djôh cong-nying dong-din tön-lôh din-k'u-li: hyü-to ze-cü tön-lôh to.

·42 Yiu ih-ke gyüong kwa-vu le, tön liang-ke dong-din, z dzih ih-li nying-ts.

·43 Yia-su ao meng-du le, teh ge kông, “Ngô lao-zih teh ng kông, Cong-nying tön ze din-k'u-li, wæ-z keh gyüong kwa-vu tön-lôh to:

·44 ing-yü cong-nying yüong yiu-yü tön-lôh; keh kwa-vu z ky'üih-siao, z ge su yiu tu tön-tsing, keh z ge ih-ts'ih-keh yüong-du.”


## Mk. 13.

**_1 Kyi-toh kông sing-din iao ts'ah-gao; 9 yü foh-ing yiu pih-næn; 10 foh-ing pih iao djün peh væn-pah nying; 14 ting do 'o-tse iao ling-djôh Yiu-t'a nying; 24 Kyi-toh zao væn-ts le sing-p'ön nying; 32 keh z-'eo m-nying hyiao-teh, kôh-nying iao kying-sing tao-kao, Ge le z-'eo ziu hao teh-djôh ts'ing-tsæn._**

·1 YIA-SU tseo-c'ih sing-din z-'eo, yiu ih-ke meng-du teh Ge kông, “Sin-sang, ts'ing mông keh zih-deo teh oh-yü tsa hao!”

·2 Yia-su we-teh ge kông, “Keh do oh-yü ng mông-djôh feh? Tsiang-le lin ih-kw'e zih-deo tu m-yiu dzing ze zih-deo zông, tu iao ts'ah-gao.”

·3 Yia-su ze Kæn-læn-sæn dziao sing-din zo-kæn, Pi-teh, Ngô-kôh, Iah-'ön, teh Ön-teh-lih, ön-cong meng Ge kông,

·4 “Kyi-z yiu keh z-kön? ts'ing Ng t'ong-ts ngô-he: ping-ts'ia keh-sih z-kön tu iao ing-nyin z-'eo yiu zah-m dziao-deo?”

·5 Yia-su we-teh ge-he, kông, “Ng-he yüong liu-sing, sang-teh bi nying mi-'oh.

·6 Ing-yü yiu hyü-to nying we mao Ngô ming-deo le, kông, ‘Ngô ziu-z Ge;’ we mi-'oh hyü-to nying.

·7 Ng-he t'ing-djôh tang-tsiang z-kön teh tang-tsiang-keh fong-sing, feh yüong p'ô: ing-yü keh z-kön pih-ding yiu; dæn-z meh-nyih wæ mi.

·8 Ing-yü pah-sing teh pah-sing, koh-kô teh koh-kô, tu we siang-tang: kôh-c'ü di-dong, ping-ts'ia yiu hông-nyin, teh fæn-lön: keh-sih z tse-næn-keh ky'i-deo.

·9 “Ng-he z-kyi yüong liu-sing: ing-yü nying we song ng tao kong-we; ze jü-we-dông tang ng; yü Ngô-keh yün-ku, ng pih iao gyi ze tsong-toh teh wông-ti-keh min-zin, hao tso te-tsing peh ge-he.

·10 Wæ-yiu foh-ing dao-li pih iao sin djün-k'e peh væn-koh pah-sing t'ing.

·11 Ge-he peh ng song kwön z-'eo, feh yüong sin zeo zah-m hao kông, ah feh yüong wa-sön, keh z-'eo su s-peh ng shih-wa, hao kông: ing-yü ze-teh kông feh-z ng z-kyi, z Sing-Ling.

·12 Hyüong-di we peh hyüong-di, ah-pang we peh n-ts song kwön bæn ge s-ze; n-nô ah we dong-siu tsông-s do-lao-nying.

·13 Yü Ngô-keh ming-deo, ng we bi cong-nying ün-'eng: dæn-z zing-ne tao ti cü-ts we teh-djôh kyiu.

·14 “Ng-he mông-djôh sin-ts Dæn-yi-li su kông, ‘we mih-gao, keh k'o-u-keh meh-z, gyi ze feh ing-ke gyi-keh di-fông, (doh cü-ts ing-ke ming-bah,) keh z-'eo ze Yiu-t'a di-fông cü-ts hao dao tao sæn-zông:

·15 ze oh-zông cü-ts feh iao tseo-lôh oh-li le, ah feh iao tseo-tsing do meh-z:

·16 ze di-yiang cü-ts feh iao cün-le do i-zông.

·17 Keh z-'eo, wa-ying teh ky'üoh-na-keh nyü-nying yiu 'o!

·18 Ng-he ing-ke tao-kao, min-teh ng ze tong-t'in dao-tseo.

·19 Ing-yü keh z-'eo pih-ding yiu tse-næn, jong ky'i-deo Zông-ti zao t'in-di dzih tao jü-kying, jong m-yiu keh-yiang-ts ku; 'eo-deo ah m-yiu.

·20 Ziah-z Cü feh kæn-lôh keh nyih-ts, ih-ke nying tu kyiu-feh-le: dæn-z yü Ge-z su t'iao-shün-keh nying, we kæn-lôh keh nyih-ts.

·21 Keh z-'eo, ziah yiu nying teh ng kông, ‘Kyi-toh ze-i;’ 'oh-tsia, ‘Ze-kæn;’ feh iao siang-sing ge.

·22 Ing-yü yiu kô Kyi-toh kô sin-ts-nying iao c'ih-le, we tso zing-tsih teh gyi-z, peh keh-sih t'iao-shün-keh nying, ziah-z hao mi-'oh, ah we mi-'oh ge.

·23 Ng-he yüong liu-sing: keh-sih z-kön, Ngô tu teh ng sin kông.

·24 “Keh z-'eo, keh tse-næn yi-'eo, nyih-deo iao heh-ön, nyüih-liang fe fæh-kwông,

·25 t'in-zông sing-siu we tih-lôh, t'in-ziang tu yiao-dong,

·26 Keh z-'eo we mông-djôh Nying-keh N-ts yiu do gyün-ping teh yüong-wa kô yüing le.

·27 Ge ziu we ts'a Ge-keh t'in-s, jong s-fông, jong di-keh zing-deo ih-dzih tao t'in-keh zing-deo jü-zih Ge t'iao-shün-keh nying.

·28 “Ng-he mông vu-hwa-ko jü, hao ts'eng tao ih-ke pi-fông: ge-keh ts-hong neng-ky'i, jü-yih pao-c'ih, ng-he ziu hyiao-teh 'ô-t'in kw'a tao:

·29 z-t'ih, ng mông-djôh keh-sih z-kön, ziu hyiao-teh Ge kw'a iao tao, ze meng-k'eo.

·30 Ngô lao-zih teh ng kông, Keh si-de, wæ-vong ku-k'e, keh-sih z-kön tu iao tso-zing.

·31 T'in teh di we ku-k'e: Ngô-keh shih-wa fe ku-k'e.

·32 “Dæn-z keh nyih-ts, keh z-zing m-nying hyiao-teh, t'in-zông-keh t'in-s ah feh hyiao-teh, N-ts ah feh hyiao-teh, tsih-yiu Vu-ts'ing hyiao-teh.

·33 “Ng-he yüong liu-sing, yüong kying-sing tao-kao: ing-yü feh hyiao-teh keh z-'eo kyi-z tao.

·34 Nying-keh N-ts ziang ih-ke nying li-k'e ge u-li c'ih-meng, gyün-ping kao peh ge nu-boh, yi kao-de kôh-nying keh sang-weh, feng-fu kwön-meng nying iao kying-sing.

·35 Su-i ng-he iao kying-sing: ing-yü feh hyiao-teh Cü-nying-kô zao z-'eo we le, wæ-z  wông-kw'eng, wæ-z pön-yia, wæ-z kyi di z-'eo, wæ-z t'in-liang;

·36 sang-teh Ge mah-ding cün-le p'ong-djôh ng-he ze-teh kw'eng.

·37 Ngô teh ng-he su kông ah z teh cong-nying kông, iao kying-sing.”


## Mk. 14.

**_1 Tsi-s-tsiang teh doh-shü-nying wa-sön k'ô Yia-su. Ih-ke nyü-nying yüong ting kyü-keh hyiang-yiu kyiao ze Ge deo-zông. 10 Yiu-da ma ge-keh Cü. 12 Kyi-toh kông Ge tsa-sang iao bi ih-ke meng-du ma-gao; 22 bi-bæn yü-yiah-tsih, ky'üoh-ku ziu sih-lih væn-ts'æn; 26 kông meng-du tu iao li k'e Ge, Pi-teh feh tsiao-nying Ge. 43 Yiu-da ta iao k'ô Ge cü-ts, teh Ge o-cü tso ön-'ao. 46 Ze K'ah-si-mô-nyi k'ô-lao, 53 ze Yiu-t'a-nying-keh kong-we hông-kao, feh tsiao tsing-dzih ding Ge ze; 65 bi nying tsao-t'æh; 66 Pi-teh sæn-t'ao feh tsiao-nying Ge._**

·1 YÜ-YIAH-TSIH ziu-z vu-kao-tsih liang nyih ts-zin: tsi-s-tsiang teh doh-shü-nying wa-sön tsa-sang hao yüong kyi-meo k'ô Yia-su, tsông Ge s:

·2 tsih-z kông, “Feh-k'o ze tsih-ts', sang-teh pah-sing iao nao-z.”

·3 Yia-su ze Pah-da-nyi sang-da-mô-fong-keh Si-meng u-li, Ge zo-zih z-'eo, yiu ih-ke nyü-nying, do nyüoh-'æh ts-mön ting hao ting kyü hyiang-yiu, tseo-le, ky'iao k'e kyiao ze Ge deo-zông.

·4 Yiu kyi-ke nying sing-li feh cong-i, kông, “Keh hyiang-yiu zao yün-ku fi-gao?

·5 Feh-zin hao ma sæn-zih-to liang nying-ts, feng peh gyüong-nying.” Ziu ma-ün keh nyü-nying.

·6 Yia-su ziu kông, “Bing ge; ng-he tsa-sang peh ge tæn sing-z? ge hyiang Ngô su tso z ih-yiang hao z-kön.

·7 Ing-yü ng yiu gyüong-nying dziang-z jü-de, jü ng kyi-z hao de ge hao: dæn-z Ngô feh-z dziang teh ng jü-de.

·8 Ge neng-keo tso ge yi-kying tso-ku; ge do hyiang-yiu fu ze Ngô sing-zông, z bi-bæn Ngô ön-tsông z-kön.

·9 Ngô lao-zih teh ng kông, P'u-t'in-'ô feh-leng nô su-ze yiu keh foh-ing djün-k'e, ah pih-ding kông keh nyü-nying su tso z-kön hao peh nying kyi-teh ge.”

·10 Zih-nyi meng-du cong-yiang ih-ke, ziu-z Kô-liah nying Yiu-da, tseo tao tsi-s-tsiang su-ze, iao peh Yia-su kao-de ge-he.

·11 Ge-he t'ing-djôh ziu hwön-hyi, ing-hyü peh ge nying-ts. Yiu-da ziu zing kyi-we hao peh Yia-su kao-de ge-he.

·12 VU-KAO-TSIH deo-nyih, sæh yü-yiah-tsih siao-yiang z-'eo, meng-du teh Yia-su kông, “Ng iao ngô-he 'ah-yi bi-bæn yü-yiah-tsih peh Ng ky'üoh?”

·13 Yia-su ziu ts'a liang-ke meng-du, teh ge kông, “Ng tao zing-li k'e, we p'ong-djôh ih-ke nying yiu ih-bing shü ky'ih-teh: hao keng ge k'e.

·14 Ge tseo-tsing-keh u-li, hao teh cü-nying-kô kông, ‘Sin-sang kông, Ngô teh Ngô meng-du hao ky'üoh yü-yiah-tsih-keh k'ah-vông ze 'ah-yi?’

·15 Ge ziu yiu pa-sih hao ih-kæn do leo-zông peh ng mông: ze-kæn ng hao bi-bæn.”

·16 Meng-du ziu k'e tseo-tsing zing-li, p'ong-djôh ziang Yia-su teh ge su kông, ziu bi-bæn yü-yiah-tsih.

·17 Yi-kying æn-gao Yia-su teh zih-nyi meng-du jü-de le.

·18 Ge-he zo-zih ky'üoh z-'eo, Yia-su kông, “Ngô lao-zih teh ng kông, Ng-he cong-yiang yiu ih-ke, teh Ngô jü-de ky'üoh cü-ts, iao ma Ngô.”

·19 Ge-he ziu iu-zeo, ke-tang-ke meng Ge kông, “Z ngô feh?” “Z ngô feh?”

·20 Yia-su we-teh ge-he kông, “Z zih-nyi-ke cong-yiang ih-ke, teh Ngô jü-de fông siu ze beng-li cü-ts.

·21 Nying-keh N-ts nyün-z iao k'e, ziang Sing-shü ts-tin Ge: dæn-z ma Nying-keh N-ts cü-ts yiu 'o! keh nying wæ-z feh sang hao.

·22 Ge-he ky'üoh z-'eo, Yia-su do ping, coh-foh p'ah-k'e, peh ge-he, kông, “Ng-he hao do ge ky'üoh: keh z Ngô-keh sing-t'i.

·23 Yi do pe, coh-zia, peh ge-he: ge-he tu hæh.

·24 Ping-ts'ia teh ge-he kông, “Keh z Ngô-keh hyüih, ziu-z sing-iah-keh hyüih, yü hyü-to nying liu-c'ih-le.

·25 Ngô lao-zih teh ng kông, Jong-kying-yi-'eo Ngô tse feh hæh bu-dao-tsih ih-dzih tao Ngô ze Zông-ti-keh koh hæh sing-keh bu-dao-tsih keh nyih.”

·26 Sing-s ts'ông hao, ge-he tseo-c'ih tao Kæn-læn sæn k'e.

·27 Yia-su teh ge-he kông, “Kying-nying mæn-deo ng cong-nying tu we yü Ngô pæn-tih: ing-yü shü-li yiu sia-lôh, ‘Ngô we tang  K'ön-yiang-keh Nying, yiang ziu we sæn-k'e.’

·28 Dæn-z Ngô weh-cün-le ts-'eo, we pi ng-he sin tao Kô-li-li k'e.”

·29 Pi-teh teh Ge kông, “Shü-tsih cong-nying yü Ng pæn-tih, ngô tsong fe t'ih tso.”

·30 Yia-su teh ge kông, “Ngô lao-zih teh ng kông, Ziu-z kying-nying tông-yia, kyi di liang-t'ao ts-zin, ng we sæn-t'ao feh tsiao-nying Ngô.”

·31 Pi-teh yüih-fæh zing-lih kông, “Ngô shü-tsih teh Ng jü-de s, tsong fe feh tsiao-nying Ng.” Cong meng-du ah z-t'ih kông.

·32 GE-HE ziu tao ih-ke di-fông di-ming K'ah-si-mô-nyi: Ge teh meng-du kông, “Ngô k'e tao-kao, ng-he zo-i.”

·33 Ziu ta Pi-teh Ngô-kôh Iah-'ön, jü-de k'e, sing-li ziu ting kying-hôh, e-t'ong.

·34 Teh ge-he kông, “Ngô-keh sing ting iu-zeo tao s di-bu: ng-he hao ze-i teng-'eo kying-sing.”

·35 Ziu tseo-tsing ting, p'oh ze di, gyiu-gyiu, ziah-z neng-keo, peh Ge min-gao keh z-'eo.

·36 Ge kông, “Ah-pô, Vu-ts'ing, Ng z yiang-yiang tu neng-keo; gyiu Ng min-gao Ngô keh pe: shü-tsih keh-t'ih, feh iao tsiao Ngô su nyün, z iao tsiao Ng su nyün.”

·37 Tseo-le, mông-djôh meng-du kw'eng-k'e, ziu teh Pi-teh kông, “Si-meng, ng kw'eng-k'e feh? pön-ke z-zing tu feh neng kying-sing feh?

·38 Ng-he iao kying-sing, tao-kao, min-teh tseo-tsing mi-'oh: ling-sing z zing-nyün, tsih-z nyüoh-sing nyün-ziah.”

·39 Yi k'e tao-kao, shih-wa ah z-t'ih kông-fæh.

·40 Cün-le mông-djôh ge-he yi kw'eng-kæn, ing-yü ge-keh ngæn bi-gyün; ge-he feh hyiao-teh tsa-sang hao we-teh Ge.

·41 Di-sæn-t'ao tseo-le teh ge-he kông, “Yi-'eo jü ng kw'eng, tsiang-sih: keo-gao; z-'eo tao-gao; Nying-keh N-ts iao ma peh ze-nying-keh siu-li.

·42 Nang-ky'i, Ngô-he k'e: ma Ngô cü-ts gying-gao.”

·43 Lih-k'eh, Ge wæ ze-teh kông, zih-nyi meng-du li-min-keh Yiu-da le-gao, wæ-yiu hyü-to nying, ta tao teh kweng, jong tsi-s-tsiang doh-shü-nying tsiang-lao su-ze teh Yiu-da jü-de le.

·44 Ma Ge cü-ts yi-kying peh ge-he ih-ke ön-'ao, kông, “Ngô teh nô-ih-yü o-cü, ziu-z; ng-he hao k'ô Ge, liu-sing ta-k'e.

·45 Ge ih-tao, ziu tseo tao Yia-su sing-pin, kông, “Fu-ts, Fu-ts;” ziu teh Ge o-cü.

·46 Ge-he ziu dong-siu k'ô Ge.

·47 Yiu ih-ke nying gyi ze wang-pin bæh-c'ih tao, tsôh da tsi-s-keh nu-boh, siah-lôh ge ih-tsih ng-tô.

·48 Yia-su teh ge-he kông, “Ng-he tsa-sang do tao teh kweng tseo-le k'ô Ngô, ziang k'ô gyiang-dao?

·49 Ngô nyih-nyih ze sing-din ng-keh cong-yiang kao-hyüing, ng-he feh k'ô Ngô: dæn-z keh z-kön tso-zing hao peh Sing-shü shih-wa yiu ing-nyin.”

·50 Meng-du tu li-k'e Ge, dao-gao.

·51 Yiu ih-ke 'eo-sang, sing-zông tsih p'i si-mô-pu, keng Yia-su: ping-ting bæh ge.

·52 Ge ziu t'eng-gao mô-pu, c'ih-sing dao-gao.

·53 GE-HE ziu ta Yia-su tao da tsi-s-keh ngô-meng-li: cong tsi-s-tsiang, tsiang-lao, teh doh-shü-nying, tu jü-zih ze-kæn.

·54 Pi-teh yün-yün keng Ge, ih-dzih tao da tsi-s ngô-meng-li; teh ts'a-yüoh jü-de zo-kæn, hong-hong ho.

·55 Cong tsi-s-tsiang teh jün kong-we tu iao zing kyin-tsing kao Yia-su hao tsông Ge s; tsih-z zing-feh-djôh.

·56 Yiu hyü-to nying tso kô kyin-tsing kao Ge, dæn-z ge-keh kyin-tsing feh 'eh.

·57 Yi yiu kyi-ke gyi-ky'i-le, tso kô kyin-tsing kao Ge, kông,

·58 “Ngô-he t'ing-djôh Ge kông, ‘Keh sing-din z nying siu su zao Ngô we ts'ah-gao, sæn-nyih nen tse ky'i-zao ih-ke, feh z nying siu su zao.’”

·59 Dæn-z ge-keh kyin-tsing ah z feh 'eh.

·60 Da tsi-s gyi ze cong-yiang, meng Yia-su, kông, “Ng ih-kyü tu feh ing? Ge-he tso kyin-tsing kao Ng z-kön z tsa-sang?”

·61 Yia-su feh ing, ih-ting feh we-teh ge. Da tsi-s tse meng Ge, teh Ge kông, “Ng z Kyi-toh, keh-yü ing-ke tsæn-mi Cü-ts-keh N-ts feh?”

·62 Yia-su kông, “Ngô ziu-z: ng-he tsiang-le we mông-djôh Nying-keh N-ts zo ze yiu neng-kön Cü-ts-keh jing-siu-pin, yi kô t'in-zông-keh yüing le.”

·63 Da tsi-s ts'e-p'o z-keh i-zông, kông, “Ngô-he 'o-yüong bih-ke kyin-tsing?

·64 Ge sih-doh shih-wa ng-he t'ing-djôh-ku: ng-he-keh i-s tsa-sang?” Ge-he tu ding Ge væn-djôh s-ze.

·65 Yiu-sih zæn-t'u t'u Ge, tsô Ge min, yüong gyün-deo tang Ge, yi teh Ge kông, “Ng ts'ia kông sin-ts shih-wa:” keh-sih ts'a-yüoh ah dong-siu tang Ge.

·66 Pi-teh ze 'ô-min ming-dông, da tsi-s ih-ke ô-deo tseo-le;

·67 mông-djôh Pi-teh ze-teh hong-ho, ziu ts'ing-ting mông ge, kông, “Ng su-zông ah z teh Nô-sæh-leh Yia-su jü-de.”

·68 Ge feh tsiao-nying, kông, “Ng-keh shih-wa tsa-sang, ngô feh hyiao-teh, feh ming-bah:” ge tseo-c'ih tao meng-zin; kyi ziu di.

·69 Keh ô-deo yi mông-djôh ge, teh gyi ze pin cü-ts kông, “Keh nying z ge-he tso-de.”

·70 Pi-teh yi feh tsiao-nying. Ku ih-ts'iang, gyi ze pin-keh nying tse teh Pi-teh kông, “Ng lao-zih z ge-he tso-de-keh nying; ing-yü ng z Kô-li-li nying, ng k'eo-ing ah te-keh.”

·71 Pi-teh ziu do væh-tsiu, kông, “Ng ze-teh kông Cü-ts ngô feh sih-teh Ge.”

·72 Kyi ziu di-nyi-t'ao di-gao. Pi-teh ziu ts'eng-tao Yia-su teh ge su kông shih-wa, “Kyi di liang-t'ao ts-zin, ng we sæn-t'ao feh tsiao-nying Ngô.” Ih ts'eng-tao, ziu k'oh-ky'i-le.


## Mk. 15.

**_1 Kyi-toh pông-lao ta tao Pi-læh-to min-zin. 15 Yü iao peh pah-sing cong-i fông hyüong-siu Pô-læh-pô. Yia-su kao peh ping-ting ting Ge s. 17 Yia-su ta ts' pin-keh bing-t'in-kwön, 19 nying zæn-t'u t'u Ge, c'ü-siao Ge; 27 ting ze zih-z-kô-zông, ze liang-ke gyiang-dao cong-yiang; 29 Yiu-t'a nying sih-doh Ge; 39 pah-tsong tsiao-nying Ge z Zông-ti-keh N-ts; 43 Iah-seh yüong 'eo-li ön-tsông Ge._**

·1 TAO t'in-liang cong tsi-s-tsiang tsiang-lao doh-shü-nying, teh jün kong-we, jü-de siang-liang, ziu pông-ky'i Yia-su, ta-c'ih, peh Pi-læh-to.

·2 Pi-læh-to meng Ge, kông, “Ng z Yiu-t'a nying-keh Wông-ti feh?” Yia-su we-teh ge, kông, “Ng kông-djôh-gao.”

·3 Tsi-s-tsiang kao Ge hyü-to z-kön.

·4 Pi-læh-to yi meng Ge, kông, “Ng ih-ting feh we-teh? Ge-he yiu to-siao z-kön tso kyin-tsing kao Ng.”

·5 Dæn-z Yia-su ning-gyiu ih-ting feh we-teh; peh Pi-læh-to hyi-gyi.

·6 Tao tsih-ts', tsiao lao-li iao fông ih-ke væn-nying peh pah-sing, jü ge gyiu kæh-nying.

·7 Yiu ih-ke nying ming-z Pô-læh-pô, teh kyih-tông zao-fæn-keh jü-de pông-lao, zao-fæn z-'eo ge z sæh-nying ku.

·8 Cong-nying ao-ky'i-le gyiu Pi-læh-to tsiao lao-li tso.

·9 Pi-læh-to we-teh ge-he, kông, “Iao ngô fông Yiu-t'a nying-keh Wông-ti peh ng feh?”

·10 Ing-yü hyiao-teh tsi-s-tsiang z yü tu-gyi Ge ka-zông-le.

·11 Dæn-z tsi-s-tsiang t'iao-so cong-nying, gyiu sih-fông Pô-læh-pô peh ge.

·12 Pi-læh-to yi we-teh ge kông, “Ng su ts'ing-hwu Yiu-t'a nying-keh Wông-ti, iao ngô tsa-sang bæn Ge?”

·13 Ge-he yi ao-ky'i-le kông, “Ting Ge ze zih-z-kô-zông.”

·14 Pi-læh-to teh ge-he kông, “Zao yün-ku, Ge tso zah-m ôh z-kön?” Ge-he yüih-fæh ao-ky'i-le kông, “Ting Ge ze zih-z-kô-zông.”

·15 Pi-læh-to iao peh pah-sing hwön-hyi, ziu fông Pô-læh-pô peh ge-he, yüong pin tang Yia-su, kao-de ge-he ting Ge ze zih-z-kô-zông.

·16 Ping-ting ta Yia-su tao ming-dông-'eo, ziu-z kong-dông; diao-le 'eh-ying-keh ping.

·17 Ziu do 'ong-bao peh Ge tsiah, yüong ts' pin ih-ting bing-t'in-kwön peh Ge ta;

·18 ziu ts'ing Ge ön, kông, “Yiu-t'a nying-keh Wông-ti, 'o-hyi!”

·19 Yi do ih-keng lu-dih tang Ge deo, zæn-t'u t'u Ge, yi gyü-lôh pa Ge.

·20 C'ü-siao wön, 'ong-bao t'eh-gao, ning-gyiu peh Ge tsiah Z-kyi i-zông. Ziu ta-c'ih ting Ge ze zih-z-kô-zông.

·21 Yiu ih-ke Ku-li-na nying ming-z Si-meng, ziu-z Ô-lih-sæn-da teh Lu-fu-keh pang, jong hyiang-'ô le, tseo-ku; ge-he ngang-æh ge gwæn Yia-su-keh zih-z-kô.

·22 GE-HE ziu ta Yia-su tao Kôh-kôh-t'a, ka-shih ziu-z ‘k'u-leo su-ze.’

·23 Do meh-yiah 'o tsiu peh Ge hæh; Ge feh k'eng ziu.

·24 Ting-zông zih-z-kô ts-'eo, ge-he jü-de feng Ge i-zông, côh kyiu k'ön kôh-nying teh-djôh zah-m.

·25 Zing-z meh ge-he ting Ge ze zih-z-kô-zông.

·26 Ze Ge deo-zông t'ih z-diao, sia Ge ze-ming, kông, “YIU-T'A NYING-KEH WÔNG-TI.”

·27 Yiu liang-ke gyiang-dao teh Ge jü-de ting ze zih-z-kô-zông, ih-ke ze Ge jing-siu-pin, ih-ke ze Ge tsi-siu-pin.

·28 Ziu ing-djôh Sing-shü su kông, “Ge sön væn-nying ts-nen.” [Y.53.12.]

·29 Tseo-ku cü-ts deo yiao-yiao, tsao-siao Ge, kông, “'E! Ng z we ts'ah-gao sing-din, sæn-nyih kong-fu tse ky'i-zao Cü-ts,

·30 yin-ze hao Z kyiu Z, jong zih-z-kô lôh-le.”

·31 Tsi-s-tsiang teh doh-shü-nying ah z keh-t'ih, ge-he jü-de kông-le-kông-k'e, tsao-siao Ge, kông, “Ge z kyiu bih-nying, feh neng kyiu Z-kyi.

·32 Keh-yü Kyi-toh, Yi-seh-lih Wông-ti, yin-ze jong zih-z-kô hao lôh-le, peh ngô-he mông-djôh ziu siang-sing.” Teh Ge jü-de ting-keh nying ah zôh-mô Ge.

·33 Jong ng-z tsing tao sing-z ts'u, pin-di heh-ön.

·34 Sing-z ts'u, Yia-su do sing-hyiang ao-ky'i-le, kông, “Yi-li! Yi-li! læh-mô sæh-bah-da-nyi?” ka-shih ziu-z kông, “Ngô-keh Zông-ti! Ngô-keh Zông-ti! Ng tsa-sang li-k'e Ngô?” [S.22.1.]

·35 Yiu-sih wang-pin gyi-kæn-keh nying t'ing-djôh, ziu kông, “Ge ze-teh ao Yi-li-ô.”

·36 Yiu ih-ke nying diao-le, do he-min-hwa tsing ze ts'u li, c'ôh ze lu-dih-zông, peh Ge hæh, kông, “Bing Ge; ngô-he mông Yi-li-ô we le fông Ge lôh feh.”

·37 Yia-su do sing-hyiang ao ih-sing, ky'i ziu dön-gao.

·38 Sing-din-li-keh mön-tsiang jong zông tao 'ô lih-k'e.

·39 Ge te-min gyi-kæn-keh pah-tsong, mông-djôh Yia-su keh-t'ih ao ih-sing ky'i ziu dön-gao, kông, “Keh Nying lao-zih z Zông-ti-keh N-ts.”

·40 Yiu kyi-ke nyü-nying yün-yün mông-kæn: nen-cong yiu Meh-da-læh-keh Mô-li-ô, wæ-yiu siao Ngô-kôh teh Iah-si-keh nyiang Mô-li-ô, teh Sæh-lo-mi;

·41 ziu-z, Yia-su ze Kô-li-li z-'eo, keng-djôh voh-z Ge cü-ts; yi yiu hyü-to bih-ke nyü-nying, ziu-z teh Ge jü-de zông Yia-lu-sæh-lang cü-ts.

·42 YI-KYING æn-gao, ing-yü z yü-bi-nyih, ziu-z ön-sih-nyih deo nyih,

·43 Ô-li-mô-t'a-keh Iah-seh tseo-le, z tseng-kyü-keh nyi-z, ah z nyiang-vông Zông-ti koh cü-ts; ge fông-tæn k'e kyin Pi-læh-to, gyiu Yia-su-keh s-siu.

·44 Pi-læh-to hyi-gyi Yia-su yi-kying s-gao: ziu ao pah-tsong le, meng ge s-gao dziang-kyiu feh.

·45 Kyi-zin jong pah-tsong hyiao-teh, s-siu ziu peh Iah-seh.

·46 Iah-seh ziu ma si-mô-pu, s-siu do-lôh-le, yüong si-mô-pu pao hao, tsông ze ngæn-zih zôh-c'ih-le-keh veng-li; yi fæn ih-kw'e zih-deo ze veng meng-k'eo.

·47 Meh-da-læh-keh Mô-li-ô teh Iah-si-keh nyiang Mô-li-ô tu mông-djôh Ge tsông-keh di-fông.


## Mk. 16.

**_1 T'in-s teh nyü-nying kông Kyi-toh weh-cün-le. 9 Kyi-toh yin-c'ih peh Meh-da-læh-keh Mô-li-ô; 12 yi yin-c'ih peh liang-ke tao hyiang-'ô k'e-keh meng-du, 14 'eo-le yin-c'ih peh meng-du. 15 Ts'a Ge meng-du k'e djün foh-ing; 19 sing-zông t'in._**

·1 ÖN-SIH-NYIH ku-gao, Meh-da-læh-keh Mô-li-ô, teh Ngô-kôh-keh nyiang Mô-li-ô, teh Sæh-lo-mi, sin ma hyiang-liao, iao le fu Yia-su-keh s-siu.

·2 Ts'ih-nyih-keh deo-nyih t'in-liang, nyih-deo te c'ih z-'eo, tao veng-mo le.

·3 Ge-he jü-de siang-liang, kông, “Kæh-nying we peh ngô-he fæn-k'e veng meng-k'eo-keh zih-deo?”

·4 Deo nyiang-ky'i, ziu mông-djôh zih-deo yi-kying fæn-k'e-gao: keh-kw'e zih-deo z ting do.

·5 Tseo-tsing veng li-min, mông-djôh ih-ke 'eo-sang zo ze jing-siu-pin, tsiah bah-bao; ge-he ziu kying-hôh.

·6 Keh 'eo-sang teh ge kông, “Hyiao kying-hôh; ng le zing ting zih-z-kô Nô-sæh-læh-keh Yia-su: Ge z weh-cün-le-gao; feh ze-i: hao mông tsông Ge-keh su-ze!

·7 Hao k'e t'ong-ts meng-du teh Pi-teh kông, ‘Ge pi ng-he sin tao Kô-li-li k'e: ze-kæn ng we mông-djôh Ge, ziang Ge teh ng-he su kông.’”

·8 Ge-he ziu tseo-c'ih, jong veng diao-k'e; kying-hôh gæh-gæh-teo: ih-ting feh teh bih-nying kông, ing-yü hôh-mang.

·9 TS'IH-NYIH-KEH deo-nyih t'in-liang Yia-su weh-cün-le, sin yin-c'ih peh Meh-da-læh-keh Mô-li-ô mông, ziu-z yi-zin jong ge sing-zông kön-c'ih ts'ih-ke kyü.

·10 Keh nyü-nying tseo-k'e t'ong-ts su-zông teh Yia-su jü-de cü-ts, ge-he k'eo-k'eo e-t'ong k'oh z-'eo.

·11 Ge-he t'ing-djôh Yia-su z weh-gao, peh ge mông-djôh-ku, feh siang-sing.

·12 Keh-sih z-kön ts-'eo, liang-ke meng-du tao hyiang-'ô k'e, tseo-lu z-'eo, Yia-su ke-pin ying-ziang yin-c'ih peh ge-he mông.

·13 Ge-he ziu k'e t'ong-ts gyi-yü-keh meng-du: ge ah feh siang-sing ge-he.

·14 'Eo-deo zih-ih-ke meng-du zo-zih z-'eo, Yia-su yin-c'ih peh ge-he mông, tsah-væh ge-he feh siang-sing ngang sing-dziang: ing-yü Ge weh-cün-le ts-'eo, keh-sih mông-djôh cü-ts shih-wa ge-he feh siang-sing.

·15 Yia-su teh ge-he kông, “Ng-he tao p'u-t'in-'ô k'e, djün foh-ing peh cong-nying t'ing.

·16 Siang-sing ziu si-li cü-ts hao teh-djôh kyiu; feh siang-sing cü-ts iao ding ze.

·17 Siang-sing cü-ts keh-sih gyi-z we keng ge: yüong Ngô-keh ming-deo we kön-c'ih kyü; we kông kôh-c'ü t'u-wa;

·18 we k'ô zô, jü-bin ky'üoh zah-m doh meh-z, ah feh siang-'e; wæ-yiu sang-bing nying sing-zông siu en-en ge, ziu we hao.”

·19 CÜ teh ge-he kông-wön, ziu sing-zông t'in, zo ze Zông-ti-keh jing-siu-pin.

·20 Meng-du tseo-c'ih, kôh-c'ü k'e djün-dao, Cü pông-zu ge-he, keng-djôh ge-he-keh gyi-z te-tsing keh dao-li. Ô-meng.



------
[^3-23]: 應爲：Sæh-dæn。
[^7-0]: 應爲：31。
[^10-33]: 應爲：tsi-s-tsiang。
[^11-0]: 應爲：ün-kô。
[^12-0]: 應爲：weh-cün-le。




