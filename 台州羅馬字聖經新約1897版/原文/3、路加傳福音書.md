
# LU-KÔ DJÜN FOH-ING-SHÜ.


## Lk. 1.

**_1 Lu-kô foh-ing jü-veng. 5 Yi-li-sô-pah wa-ying, 26 Mô-li-ô wa-ying. 39 Yi-li-sô-pah teh Mô-li-ô yü Yia-su kông sin-ts shih-wa. 57 Iah-'ön sang teh ziu tsiu-keh-li z-kön. 67 Sæh-kô-li-ô yü Yia-su kông sin-ts shih-wa, 76 yi kông-tao Iah-'ön._**

·1 KYI-ZIN yiu hyü-to nying peh ngô-he cong-yiang su tso-c'ih z-kön sia ze shü-li,

·2 z tsiao djün-dao cü-ts jong ky'i-deo ts'ing-ngæn mông-djôh-ku djün-lôh peh ngô-he;

·3 ngô kyi-zin jong-deo-ts-mi ts-si dzô-ku, ah siang a-ts'-jü sia peh ng, Di-o-fi-lo da-nying;

·4 peh ng hao hyiao-teh ng 'ôh-ku-keh dao-li z k'ôh-zih.

·5 HYI-LEH tso Yiu-t'a koh-wông z-'eo, Ô-pi-ô keh-pæn yiu ih-ke tsi-s ming-z Sæh-kô-li-ô; ge-keh ts'i-ts z Ô-leng-keh 'eo-de, ming-z Yi-li-sô-pah.

·6 Keh liang-ke ze Zông-ti min-zin z tsing-dzih, yiang-yiang tsiao Cü-keh ka-ming teh li-tsih tso nying m-kao hao p'i-bing.

·7 Ge-he m-yiu n-nô, ing-yü Yi-li-sô-pah fe sang, keh liang-ke nying shü-shü lao-gao.

·8 Sæh-kôh-li-ô, tsiao ge pæn-ts', ze Zông-ti min-zin bæn tsi-s z-kön,

·9 i tsi-s-keh kwe-kyü bæh-ts'in, bæh-djôh ge tseo-tsing Cü-keh sing-din tin hyiang.

·10 Tin hyiang z-'eo cong pah-sing ze nga-min tao-kao.

·11 Cü-keh t'in-s yin-c'ih gyi ze hyiang-dæn jing-siu-pin.

·12 Sæh-kô-li-ô mông-djôh, p'ô-gyü kying-nga.

·13 T'in-s teh ge kông, “Sæh-kô-li-ô, feh iao hôh: ing-yü ng-keh tao-kao yi-kying t'ing-djôh, ng-keh ts'i-ts Yi-li-sô-pah we sang ih-ke n-ts, iao c'ü ge ming-z Iah-'ön.

·14 Ng we hwön-hyi kw'a-weh; yü ge sang-c'ih, hyü-to nying ah we hwön-hyi.

·15 Ze Cü min-zin ge hao sön do, lao-tsiu siao-tsiu tu feh hæh; jong nyiang t'e-li Sing-Ling ziu mön-coh.

·16 Ge we peh hyü-to Yi-seh-lih nying kyü-voh Cü ge-keh Zông-ti.

·17 Ge yiu Yi-li-ô-keh sing-zing teh neng-kön, we tseo ze Cü-keh min-zin; peh tso pang-keh sing we e-sih n-nô, feh i-jing cü-ts we voh tsing-dzih nying-keh ts'ong-ming; hao bi-bæn kyü-voh-keh pah-sing peh Cü.”

·18 Sæh-kô-li-ô teh t'in-s kông, “Ngô z-kyi shü-shü do, ts'i-ts ah lao-gao; tsa-sang hao peh ngô hyiao-teh yiu keh z-kön?”

·19 T'in-s we-teh ge kông, “Ngô z Kô-pah-lih, gyi ze Zông-ti min-zin; z Ge ts'a ngô le teh ng kông, iao t'ong-ts ng keh ting hao sing-sih.

·20 Z-'eo ih-tao, ngô-keh shih-wa ziu yiu ing-nyin; ing-yü ng feh siang-sing ngô shih-wa, su-i pih-ding tso ô-lao, fe kông, dzih tao keh z-kön tso-zing-keh nyih-ts.”

·21 Pah-sing teng-'eo Sæh-kô-li-ô, hyi-gyi ge tæn-kôh ze sing-din-li.

·22 Ge tseo-c'ih feh neng teh ge-he kông; ge-he ziu hyiao-teh ge ze sing-din-li mông-djôh hyin-ling: ge tsih we teh ge-he tso siu-si ko-zin ô-lao.

·23 Ge bæn tsi-s tsih-veng-keh nyih-ts mön-gao, ziu cün u-li k'e.

·24 'Eo-deo ge-keh ts'i-ts Yi-li-sô-pah wa-ying; ziu ing-mön ng-ke nyüih, kông,

·25 “Cü t'ih yiang-ts de ngô, we tsiao-ku ngô, djü-gao ngô ze nying cong-yiang-keh ôh-nying-siang.”

·26 Tao di-loh-ke nyüih, t'in-s Kô-pah-lih vong Zông-ti-keh ming, tao Kô-li-li sang Nô-sæh-leh-keh zing-li,

·27 kyin ih-ke do-nyiang, ziu-z hyü peh Da-bih 'eo-de-keh nying ming-z Iah-seh; do-nyiang ming-z Mô-li-ô.

·28 T'in-s tseo-tsing, teh ge kông, “Teh-djôh eng-yü-keh nyü-nying, ts'ing-ön, Cü teh ng jü-de; nyü-nying cong-yiang ng ting yiu foh-ky'i.”

·29 Mô-li-ô mông-djôh, yü ge shih-wa ziu kying-hôh, ts'eng-ts'eng keh ts'ing-ön z tsa i-s.

·30 T'in-s teh ge kông, “Mô-li-ô, feh iao hôh: ng ze Zông-ti min-zin teh-djôh eng-yü:

·31 ng we wa-ying, sang N-ts, iao c'ü Ge ming-z YIA-SU.

·32 Ge tsiang-le iao ting do: iao ts'ing-hwu Ge ting kao Cü-ts-keh N-ts: Ge tsu-tsong Da-bih-keh zo-yü, Cü Zông-ti we s-peh Ge.

·33 Ge tso Ngô-kôh ih-kô si-si-de-de-keh Wông-ti; Ge-keh koh-kô vu-gyüong-zing.”

·34 Mô-li-ô teh t'in-s kông, “Ngô wæ vong c'ih-kô, tsa-sang yiu keh z-kön?”

·35 T'in-s we-teh ge kông, “Sing-Ling we kông-lôh peh ng, ting kao Cü-ts-keh neng-kön we tsô-ing ng: su-i sang-c'ih keh-yü sing-zin-keh, iao ts'ing-hwu Ge z Zông-ti-keh N-ts.

·36 Ping-ts'ia ng-keh ts'ing-kyün Yi-li-sô-pah, ge lao-gao ah wa-ying iao sang n-ts; ih-hyiang kông ge fe sang, yin-ze yi-kying yiu loh-ke nyüih.

·37 Ing-yü Zông-ti su kông shih-wa m-yiu ih-yiang feh neng-keo.”

·38 Mô-li-ô kông, “Ngô z Cü-keh ô-deo; dæn-nyün tsiao ng-keh shih-wa peh ngô tso-zing.” T'in-s ziu li-k'e ge k'e.

·39 Keh z-'eo, Mô-li-ô kw'a ky'i-sing tao Yiu-t'a sang sæn-li ih-ke zing-li k'e;

·40 tseo-tsing Sæh-kô-li-ô u-li ts'ing Yi-li-sô-pah ön.

·41 Yi-li-sô-pah t'ing-djôh Mô-li-ô ts'ing ge ön, siao-nying t'e-li ziu t'iao-ky'i: Yi-li-sô-pah bi Sing-Ling c'ong-mön;

·42 ziu do sing-hyiang kông, “Nyü-nying cong-yiang ng ting yiu foh-ky'i; ng t'e-li sang-c'ih-keh ah yiu foh-ky'i.

·43 Ngô tsa-sang yiu keh-yiang-ts, ngô Cü-keh nyiang we tao ngô su-ze le?

·44 Ing-yü ng ts'ing-ön-keh sing-ing ih-tsing ngô ng-tô, siao-nying ze ngô t'e-li ziu hwön-hyi t'iao-ky'i.

·45 Siang-sing Cü-keh shih-wa z yiu foh-ky'i; ing-yü Cü teh ge kông-keh pih-ding yiu ing-nyin.”

·46 Mô-li-ô kông, “Ngô ling-weng tseng-djong Cü z do,

·47 Ngô ling-sing ze-ü ngô Kyiu-cü Zông-ti ting kw'a-lôh.

·48 Cü tsiao-ku Ge ô-deo-keh ti-vi: Jong-kying-yi-'eo si-si-de-de we kông ngô yiu foh-ky'i.

·49 Ing-yü yiu jün-neng-keh Cü de ngô tso-zing do z-kön; Ge-keh ming-deo z ting sing-zin.

·50 P'ô-gyü Ge cü-ts Cü we e-lin ge-he Tao si-si-de-de.

·51 Ge yüong siu-pi-keh lih-dao; Peh sing-li kyiao-ngao cü-ts kön-sæn.

·52 Yiu gyün-ping cü-ts peh ge zo-yü sih-gao; Ti-vi cü-ts sing ge zông.

·53 Du-hæh cü-ts, hao meh-z peh ge ky'üoh-pao; Fu-coh cü-ts, peh ge k'ong-siu cün-k'e.

·54 Cü pông-zu ge nu-boh Yi-seh-lih, Kyi-nying Ge-keh eng-yü.

·55 Ziang jong-zin teh ngô-he tsu-tsong kông, Ziu-z su ing-hyü Ô-pah-læh-hön teh ge ts-seng tao si-si-de-de.”

·56 Mô-li-ô teh Yi-li-sô-pah jü-de djü mao sæn-ke nyüih, ziu cün u-li k'e.

·57 YI-LI-SÔ-PAH tso nyüih-li nyih-ts tao-gao; ziu sang n-ts.

·58 Ling-sô teh ts'ing-kyün t'ing-djôh Cü yiu da eng s-peh ge; tu jü-de hwön-hyi.

·59 Tao di-pæh nyih, ge-he le peh si-lao 'ang tsiu-keh-li; iao tsiao ge pang ming-z c'ü ge Sæh-kô-li-ô.

·60 Ge nyiang kông, “Feh-z; iao c'ü ge Iah-'ön.”

·61 Ge-he kông, “Ng-keh ts'ing-kyün cong-yiang m-yiu keh ming-z.”

·62 Ziu tso siu-si meng ge pang, iao c'ü ge zao ming-z.

·63 Ge pang t'ao ih-kw'e feng-pæn, ziu sia-lôh kông, “Ge ming-z z Iah-'ön.” Ge-he tu hyi-gyi.

·64 Sæh-kô-li-ô k'eo ziu k'e, k'eo-zih yi ka-k'e; ziu kông wa, tsæn-mi Zông-ti.

·65 Ling-sô tu p'ô-gyü: keh z-kön ze Yiu-t'a sæn-li tu djün-pin.

·66 Væn-pah t'ing-djôh peh keh z-kön kyi ze sing-li, kông, “Keh si-lao tsiang-le we tsa-sang?” Ing-yü Cü-keh siu teh ge jü-de.

·67 Ge pang Sæh-kô-li-ô bi Sing-Ling c'ong-mön, ziu kông sin-ts shih-wa, kông,

·68 “Coh-tsæn Cü Yi-seh-lih-keh Zông-ti; Ing-yü Ge yi-kying le tsiao-ku yi c'ü-joh Z-keh pah-sing,

·69 Ze Ge nu-boh Da-bih kô-li. Yü ngô-he jü-ky'i ih-tsih kyiu-sing-keh kôh;

·70 (Tsiao Cü jong-ku-yi-le, T'ôh sing-zin sin-ts-nying su kông,)

·71 Hao kyiu ngô-he t'eh-c'ih dziu-dih, Teh væn-pah ky'i ngô-he-keh siu-li;

·72 S eng-yü peh ngô-he tsu-tsong, Kyi-nyin Ge sing-zin-keh iah;

·73 Ziu-z teh ngô-he tsu-tsong Ô-pah-læh-hön su væh-keh tsiu, kông,

·74 We kyiu ngô-he t'eh-c'ih dziu-dih-keh siu-li,

·75 Ze Cü-keh min-zin tsing-dzih teh ts'ing-kyih, Ih-sang-ih-si m-yiu p'ô-gyü voh z Ge.

·76 Ng siao-nying, iao ts'ing-hwu ng z ting kao Cü-ts-keh sin-ts-nying: Ing-yü ng tseo ze Cü-keh min-zin bi-bæn Ge-keh lu;

·77 Peh Ge pah-sing hao hyiao-teh keh kyiu-fæh, Ziu-z sô-min ge-he ze,

·78 Yü ngô-he Zông-ti-keh z-pe, Peh k'u-sing-keh Nyih-deo kwông jong zông-deo tsiao-djôh ngô-he,

·79 Tsiao-djôh djü ze heh-ön ziang ing-s di-fông cü-ts: Ying-dao ngô-he kyiah tseo t'a-bing-keh lu.”

·80 Keh siao-nying do-ky'i-le, ling-sing to-ky'i-le, djü ze hông-yia tao hyin-c'ih peh Yi-seh-lih pah-sing-keh nyih-ts.


## Lk. 2.

**_1 Ke-sæh feng-fu t'in-'ô nying zông-ts'ah. 6 Kyi-toh sang z-kön. 8 T'in-s t'ong-ts k'ön-yiang-keh nying; 13 hyü-to t'in-s yü Ge tsæn-mi Zông-ti. 21 Kyi-toh ziu tsiu-keh-li. 22 Mô-li-ô siu kyih-zing-keh li. 28 Si-min teh Ô-nô yü Kyi-toh kông sin-ts shih-wa; 40 Yia-su-keh ts'ong-ming to-ky'i-le, 46 ze sing-din bön-meng kao leh-fæh sin-sang, 51 hao-jing vu-meo._**

·1 KEH z-'eo, Ke-sæh Ô-ku-z-toh yiu wông-tsiao pæn-lôh, feng-fu t'in-'ô nying tu zao nying-ting-ts'ah.

·2 (Kyü-li-nyiu tso Jü-li-ô tsong-toh z-'eo, zao keh nying-ting-ts'ah ky'i-deo.)

·3 Kôh-nying tao z-keh peng-zing k'e zông-ts'ah.

·4 Iah-seh z Da-bih-keh ts-p'a, su-i jong Kô-li-li-keh Nô-sæh-leh, zông Yiu-t'a sang, tao Da-bih-keh zing-li Pah-li-'eng,

·5 yi ta ge su ding-keh ts'i-ts Mô-li-ô, yi-kying wa-ying, jü-de zông-ts'ah.

·6 Ge-he ze-kæn z-'eo, Mô-li-ô tso nyüih-li nyih-ts tao-gao.

·7 Ziu sang deo-ih-ke N-ts, yüong pu pao hao peh Ge kw'eng ze mô-zao, ing-yü k'ah-tin m-yiu k'ong su-ze.

·8 Ze keh di-fông yiu k'ön-yiang-keh, yia-li ze nga diao-pæn jing-kang k'ön-yiang.

·9 Hweh-zin Cü-keh t'in-s gyi ze ge-he min-zin, Cü-keh yüong-wa deo-ky'ün tsiao-djôh ge-he; k'ön-yiang-keh ting p'ô-gyü.

·10 T'in-s teh ge-he kông, “Feh iao p'ô; ngô le t'ong-ts ng-he do hwön-hyi-keh sing-sih, z kwæn-djôh cong pah-sing:

·11 kying-nying ze Da-bih-keh zing-li yü ng-he sang ih-yü Kyiu-Cü, ziu-z Cü Kyi-toh.

·12 Ng-he we mông-djôh ih-ke Si-lao, pu pao-teh, kw'eng ze mô-zao: keh z peh ng-he tso kyi-'ao.”

·13 Hweh-zin yiu hyü-to t'in-zông-keh ping-tsiang teh keh t'in-s jü-de tsæn-mi Zông-ti, kông,

·14 “Ze ting kao t'in yiu yüong-wa kyü peh Zông-ti, ze di-zông yiu t'a-bing, ze nying-keh cong-yiang yiu eng-yü.”

·15 Cong t'in-s li-k'e ge-he, zông t'in, k'ön-yiang-keh ziu jü-de kông, “Ngô-he hao tao Pah-li-'eng k'e, mông Cü su t'ong-ts ngô-he z-kön.”

·16 Ge-he ziu kw'a k'e, mông-djôh Mô-li-ô teh Iah-seh, wæ-yiu Si-lao kw'eng ze mô-zao.

·17 Mông-ku, ziu peh t'in-s su kông keh Si-lao z-kön tu kông-c'ih.

·18 Væn-pah t'ing-djôh tu hyi-gyi k'ön-yiang-keh su kông shih-wa.

·19 Mô-li-ô peh keh-sih z-kön tu kyi ze sing-li s-ts'eng.

·20 K'ön-yiang-keh cün-k'e, yü su t'ing-djôh su mông-djôh z-kön, tu ziang t'in-s t'ong-ts ge-he, tsæn-mi kyü yüong-wa peh Zông-ti.

·21 TAO di-pæh nyih, peh Si-lao ziu tsiu-keh-li, c'ü Ge ming-z YIA-SU: ziu-z vong wa-ying ts-zin t'in-s c'ü peh Ge.

·22 TSIAO Mo-si leh-fæh ge-he kyih-zing-keh nyih-ts yi-kying mön-gao, ziu ta Si-lao tao Yia-lu-sæh-lang iao hyin peh Cü,

·23 (tsiao Cü-keh leh-fæh, su sia-lôh, “Væn-pah deo-ih-ke sang-keh nön, iao sön sing-zin hyin peh Cü,”)

·24 wæ iao hyin tsi-veh tsiao Cü keh leh-fæh su kông, “Ih-shông pæn-kyiu, 'oh-tsia liang-tsih siao bôh-kön.” [Lv.12.8.]

·25 Ze Yia-lu-sæh-lang yiu ih-ke nying, ming-z Si-min; tso-nying tsing-dzih yi gyin-sing, z nyiang-vông Yi-seh-lih pah-sing-keh ön-yü le: Sing-Ling ah kön-dong ge.

·26 Sing-Ling yi-kying ön-cong ts-ying ge, wæ-vong s, we mông-djôh Cü-keh Kyi-toh.

·27 Si-min i Sing-Ling kön-dong, tseo-tsing sing-din: Yia-su vu-meo ta keh Si-lao tseo-tsing, iao peh Ge tsiao leh-fæh tso,

·28 Si-min ziu bao keh Si-lao, coh-zia Zông-ti, kông,

·29 “Cü, yin-ze tsiao Ng-keh shih-wa, hao sih-fông Ng-keh nu-boh ön-weng ky'ü-si;

·30 Ing-yü ngô ts'ing-ngæn mông-djôh Ng-keh kyiu-sing,

·31 Ziu-z Ng ze væn-ming min-zin su sih-lih;

·32 Z tsiao-djôh bih-koh-nying-keh liang-kwông. Yi z Ng Yi-seh-lih pah-sing-keh yüong-wa.”

·33 Ge nyiang teh Iah-seh t'ing-djôh keh ts-tin Si-lao shih-wa, ziu hyi-gyi:

·34 Si-min coh-foh ge-he, yi teh Ge nyiang Mô-li-ô kông, “Keh N-ts sih-lih peh Yi-seh-lih hyü-to nying se-ba hying-ky'i, yi tso ih-ke dziao-deo bi nying bin-pôh;

·35 hao peh hyü-to nying-keh sing-siang lu-c'ih-le; wæ-yiu pao-kyin c'ôh-tsing ng-z-keh sing.”

·36 Yiu ih-ke sin-ts nyü-nying ming-z Ô-nô, z Ô-sih ts-p'a, Fæh-ne-lih-keh nô; shü-shü lao-gao; ge c'ih-kô ts-'eo, teh dziang-fu jü-de ts'ih-nyin,

·37 ge tso kwa-vu pæh-zih-s nyin, feh li-k'e sing-din, kying-zih tao-kao, nyih-yia voh-z Zông-ti.

·38 Keh z-'eo tseo-le, kön-zia Cü; teh Yia-lu-sæh-lang væn-pah nyiang-vông joh-ze nying kông keh Si-lao z-kön.

·39 IAH-SEH teh Mô-li-ô tsiao Cü-keh leh-fæh yiang-yiang tso-zing, ziu cün tao Kô-li-li, z-keh zing-li Nô-sæh-leh.

·40 Keh Si-lao do-ky'i-le, ling-sing zin-zin kô-ts'eo, ts'ong-ming c'ong-mön: Zông-ti-keh eng yü ling-djôh Ge.

·41 Me-nyin, Yü-yiah-tsih, Ge-keh vu-meo zông Yia-lu-sæh-lang.

·42 Yia-su zih-nyi shü z-'eo, tsiao tsih-gyi-keh kwe-kyü, ge-he zông Yia-lu-sæh-lang;

·43 nyih-ts mön-gao, cün-k'e z-'eo, keh Si-lao Yia-su wæ tæn-kôh ze Yia-lu-sæh-lang; Ge nyiang teh Iah-seh feh hyiao-teh;

·44 tsih ts'eng Ge ze dong-de cong-yiang: tseo ih-nyih lu, ziu tao ts'ing-kyün teh joh-nying su-ze zing Ge:

·45 zing-feh-djôh, ziu cün Yia-lu-sæh-lang k'e, zing Ge.

·46 Ku sæn-nyih ze sing-din zing-djôh-gao, zo ze sin-sang cong-yiang, ih-min t'ing, ih-min meng ge-he:

·47 t'ing Ge cü-ts tu hyi-gyi Ge-keh ts'ong-ming teh ing-te shih-wa.

·48 Vu-meo mông-djôh ting hyi-gyi: Ge nyiang teh Ge kông, “Siao-nying, tsa-sang z-t'ih de ngô-he? Ng-keh pang teh ngô zing Ng siang-sing-gao.”

·49 Ge kông, “Yü zah-m zing Ngô? Ky'i feh hyiao-teh Ngô ing-ke liu-sing Vu-ts'ing z-kön?”

·50 Teh vu-meo kông keh-kyü shih-wa, ge-he feh ming-bah.

·51 Yia-su ziu jü-de cün Nô-sæh-leh k'e, voh-z ge-he: Ge nyiang keh ih-ts'ih z-kön kyi ze sing-li.

·52 Yia-su-keh shü-shü do-ky'i, ts'ong-ming zin-zin kô-ts'eo; Zông-ti teh nying yüih-fæh hwön-hyi Ge.


## Lk. 3.

**_1 Iah-'ön djün-dao 'ang si-li: 15 Iah-'ön te-tsing Kyi-toh. 20 Hyi-leh kwæn Iah-'ön ze kæn-lao. 21 Kyi-toh ziu-ku si-li, jong t'in yiu sing-ing tso te-tsing. 23 Kyi-toh-keh shü-shü, Ge kô-pu jong Iah-seh yi-zông._**

·1 KE-SÆH Di-pi-liu tso wông-ti di-zih-ng nyin, (Peng-tiu Pi-læh-to tso Yiu-t'a-keh tsong-toh, Hyi-leh tso Kô-li-li feng-fong-keh wông, ge hyüong-di Fi-lih tso Yi-t'u-li-ô teh Deh-læh-k'o-nyi feng-fong-keh wông, Lü-sæh-nyih tso Ô-pi-li-nyi feng-fong-keh wông,

·2 Ô-nô teh Ke-ô-fæh tso tsi-s-tsiang,) keh z-'eo Sæh-kô-li-ô-keh n-ts Iah-'ön ze hông-yia, vong Zông-ti-keh ming-ling;

·3 ziu tseo tao Iah-dæn 'o s-fông, djün hwe-ke-keh si-li, peh ze hao sô-min;

·4 ziu-z tsiao sin-ts Yi-se-ô shü sia-lôh, ziu-z, “Ze hông-yia yiu nying-keh sing-ing, kông, ‘Bi-bæn Cü-keh lu, p'u-dzih Ge-keh ka-dao.’

·5 Sæn-k'ang tu we din-mön, sæn-kông tu we tsông ti; wæn-ky'üoh-keh di, we siu dzih; kao-ti-keh lu we din bing;

·6 væn-pah yiu hyüih-ky'i cü-ts, we mông-djôh Zông-ti-keh kyiu-sing.” [Y.40.3-5; 52.10.]

·7 Iah-'ön teh tseo-c'ih iao ziu ge si-li cong-nying kông, “Doh-zô-keh cong-tông, kæh-nying ts-ying ng-he to-bi tsiang-le-keh da-nu?

·8 Iao kyih hwe-ke-keh ko-ts, feh iao z-kyi sing-li kông, ‘Ô-pah-læh-hön z ngô-keh tsu-tsong:’ngô teh ng kông, Ziu-z keh-sih zih-deo Zông-ti ah neng-keo peh ge tso Ô-pah-læh-hön-keh ts-seng.

·9 Yin-ze, fu-deo yi-kying fông ze jü keng: væn-pah feh kyih hao ko-ts-keh jü, ziu iao tsôh-lôh tön ze ho-li.”

·10 Cong-nying ziu meng Iah-'ön, kông, “Ngô-he ing-ke tsa tso-fæh?”

·11 Ge we-teh ge-he kông, “Yiu liang-gyin i-zông cü-ts, hao feng ih-gyin peh m-yiu-keh; yiu ky'üoh-zih cü-ts, ah ing-ke z-t'ih tso.”

·12 Yi yiu siu-din-liang nying le iao ziu si-li, teh ge kông, “Sin-sang, ngô-he ing-ke tsa tso-fæh?”

·13 Iah-'ön teh ge-he kông, “Din-liang ming-veng ts-nga feh-k'o do.”

·14 Wæ-yiu ping-ting le meng ge, kông, “Ngô-he ing-ke tsa tso-fæh?” Iah-'ön teh ge-he kông, “Feh-k'o gyiang-wang, feh-k'o sah-tsô nying; do ming-veng din-liang, ing-ke ts-coh.”

·15 Pah-sing ze-teh sô-mông Kyi-toh le, sing-li tu ts'eng Iah-'ön feh-ts z Ge feh;

·16 Iah-'ön teh cong-nying kông, “Ngô yüong shü 'ang si-li peh ng-he: dæn z yiu ih-yü neng-kön do-jü ngô Cü-ts we le, ziu-z ka Ge 'a-ta, ngô ah feh kön-tông: Ge we yüong Sing-Ling teh ho 'ang si-li peh ng-he:

·17 Ge siu k'ô dön-kyi, we pe kön-zing Ge sô-dziang-keh mah, mah siu-tsing Ge-keh ts'ông-li; mah-k'ôh, yüong fe u-keh ho siao-gao.”

·18 Iah-'ön yüong hyü-to bih-yiang ky'ün-hwa shih-wa djün foh-ing peh pah-sing.

·19 Feng-fong-keh wông Hyi-leh, yü ge hyüong-di Fi-lih-keh ts'i-ts Hyi-lo-ti z-kön, teh ge yiang-yiang tso-ku-keh ôh-z, bi Iah-'ön tsah-væh;

·20 ge ziu kô-ts'eo ih-yiang, ziu-z kwæn Iah-'ön ze kæn-lao.

·21 CONG pah-sing ziu-ku si-li, Yia-su ah ziu-ku si-li ze-teh tao-kao, t'in ziu k'e-k'e.

·22 Sing-Ling yin-c'ih ziang bôh-kön, kông-ling ze Ge deo-zông; yi jong t'in yiu sing-ing, kông, “Ng z Ngô ts'ing-e-keh N-ts, Ngô ting cong-i-keh.”

·23 Yia-su mao sæn-zih shü, tsiao nying mông-le sön Iah-seh-keh n-ts, Iah-seh zông-de z Hyi-li,

·24 ge zông-de z Mô-t'æh, ge zông-de z Li-vi, ge zông-de z Mah-kyi, ge zông-de z Ngô-nô, ge zông-de z Iah-seh,

·25 ge zông-de z Mô-da-di-ô, ge zông-de z Ô-mo-z, ge zông-de z Nô-ong, ge zông-de z Yi-z-li, ge zông-de z Nô-ke,

·26 ge zông-de z Mô-æh, ge zông-de z Mo-da-di-ô, ge zông-de z Si-mi, ge zông-de z Iah-seh, ge zông-de z Yiu-da,

·27 ge zông-de z Iah-ô-nô, ge zông-de z Li-sæh, ge zông-de z Sô-lô-pô-pah, ge zông-de z Sæh-læh-t'ih, ge zông-de z Nyi-li,

·28 ge zông-de z Mah-kyi, ge zông-de z Ô-ti, ge zông-de z Ko-sông, ge zông-de z Yi-mo-dông, ge zông-de z Z,

·29 ge zông-de z Iah-si, ge zông-de z Yi-lih-sæh, ge zông-de z Iah-ling, ge zông-de z Mô-t'æh, ge zông-de z Li-vi,

·30 ge zông-de z Si-min, ge zông-de z Yiu-da, ge zông-de z Iah-seh, ge zông-de z Iah-nön, ge zông-de z Yi-li-ô-kying,

·31 ge zông-de z Mi-li-ô, ge zông-de z Ma-nön, ge zông-de z Mô-dæh-t'a, ge zông-de z No-tæn, ge zông-de z Da-bih,

·32 ge zông-de z Yia-si, ge zông-de z Ô-pah, ge zông-de z Po-z, ge zông-de z Sæh-meng, ge zông-de z Nô-jing,

·33 ge zông-de z Ô-mi-nô-dæh, ge zông-de z Ô-læn, ge zông-de z Yi-z-leng, ge zông-de z Fæh-leh-z, ge zông-de z Yiu-da,

·34 Ge zông-de z Ngô-kôh, ge zông-de z Yi-sæh, ge zông-de z Ô-pah-læh-hön, ge zông-de z T'o-læh, ge zông-de z Nô-'ôh,

·35 ge zông-de z Sæh-loh, ge zông-de z Læh-keo, ge zông-de z Fæh-leh, ge zông-de z Hyi-pah, ge zông-de z Sæh-læh,

·36 ge zông-de z Ke-nön, ge zông-de z Ô-fæh-sæh, ge zông-de z Sin, ge zông-de z Nô-ô, ge zông-de z Læh-mah,

·37 ge zông-de z Mô-t'u-sæh-læh, ge zông-de z Yi-nôh, ge zông-de z Ngô-lih, ge zông-de z Mô-leh-lih, ge zông-de z Ke-nön,

·38 ge zông-de z Yi-nô-z, ge zông-de z Sih, ge zông-de z Ô-tông, ge zông z Zông-ti.


## Lk. 4.

**_1 Kyi-toh kying-zih, bi mo-kyü s-lin. 13 Mo-kyü li-k'e Ge; 14 djün-dao ky'i. 16 Nô-sæh-leh pah-sing hwön-hyi Ge eng-yü shih-wa. 33 I bi kyü vu-keh nying, 38 i Pi-teh lao-dziang-m, 40 i hyü-to kôh-yiang mao-bing. 41 Kyü tsiao-nying Ge z Kyi-toh, Ge ziu feh hyü ge k'e-k'eo. 43 Ze kôh zing-li djün-dao._**

·1 YIA-SU, bi Sing-Ling c'ong-mön, jong Iah-dæn 'o cün-le, Sing-Ling ziu ta Ge tao hông-yia:

·2 s-zih nyih bi mo-kyü s-s. Keh-sih nyih-ts Ge ih-ting feh ky'üoh: nyih-ts mön-gao, ziu du-hæh.

·3 Mo-kyü teh Ge kông, “Ng ziah-z Zông-ti-keh N-ts, hao feng-fu keh zih-deo pin tso ping.”

·4 Yia-su we-teh ge, kông, “Shü-li yiu sia-lôh, ‘Nying feh tæn-tsih k'ao-djôh ping we weh; z k'ao-djôh Zông-ti ih-ts'ih-keh shih-wa.’” [Sm.8.3.]

·5 Mo-kyü ta Ge tao kao sæn-zông, ih-kæh-ngæn t'in-'ô væn-koh ts-tin peh Ge mông.

·6 Ziu teh Ge kông, “Keh ih-ts'ih-keh gyün-ping yüong-wa ngô tu we peh Ng; ing-yü keh z kao-de ngô; ngô hwön-hyi peh kæh-nying, ziu peh ge.

·7 Ng ziah pa ngô, tu we kyü peh Ng.”

·8 Yia-su we-teh ge kông, “Sæh-dæn, tseo-ku: ing-yü shü-li yiu sia-lôh, ‘Ing-ke pa Cü ng-keh Zông-ti, tæn-tsih voh-z Ge.’” [Sm.6.13.]

·9 Mo-kyü ta Ge tao Yia-lu-sæh-lang, peh Ge gyi ze Sing-din-keh oh-ting, teh Ge kông, “Ng ziah-z Zông-ti-keh N-ts, hao t'iao-lôh:

·10 ing-yü shü-li yiu sia-lôh, ‘Ge we feng-fu Ge-keh t'in-s pao-wu ng:

·11 ge-he siu we vu-zu ng, sang-teh ng-keh kyiah bang-djôh zih-deo.’” [S.91.11,12.]

·12 Yia-su we-teh ge kông, “Shü-li yiu t'ih kông, ‘Ng feh-k'o s-s Cü ng-keh Zông-ti.’” [Sm.6.16.]

·13 Mo-kyü yiang yiang s-wön, ziu dzæn-z li-k'e Ge.

·14 YIA-SU ziu Sing-Ling-keh neng-kön cün tao Ko-li-li: Ge-keh ming-sing yiang-pin s-fông.

·15 Ze ge-he jü-we-dông kao-hyüing, cong-nying tu yüong-wa Ge.

·16 Tseo tao Nô-sæh-leh, ziu-z Ge yiang-do-keh su-ze: tsiao lao-li, ön-sih-nyih tseo-tsing jü-we-dông, ziu gyi-ky'i iao doh shü.

·17 Yiu nying kao-fu Ge sin-ts Yi-se-ô-keh shü. Shü t'æn-k'e, ziu fæn tao keh su-ze yiu sia-lôh,

·18 “Cü-keh Ling z ze ngô sing-zông, ing-yü Ge fu-yiu peh ngô k'e djün foh-ing peh gyüong-nying t'ing: ts'a Ngô i sing-t'ong cü-ts, t'ong-ts lo-liah cü-ts we sih-fông, hæh-ngæn we mông-djôh; yiu siang-'e, sih-fông ge,

·19 djün-yiang Cü k'e-eng-keh nyin-deo.” [Y.61.1,2.]

·20 Yia-su shü kyün-gao, kao-fu bæn-z-nying, ziu zo-lôh: jü-we-dông-keh cong-nying tu ts'ing-ting mông Ge.

·21 Ge ziu teh ge-he kông, “Keh-p'in shü kying-nying yiu ing-nyin, ng-he ah t'ing-djôh.”

·22 Cong-nying peh Ge tso te-tsing, hyi-gyi Ge su kông-keh eng-yü shih-wa: ziu kông, “Keh ky'i feh-z Iah-seh-keh N-ts?”

·23 Yia-su teh ge-he kông, “Ng-he tsong we yüong keh-kyü joh-nyü p'i-bing Ngô, kông, ‘I-sang ing-ke i z-kyi: t'ing-djôh Ng ze Kô-pah-nong væn-pah su tso, ze-i Z-keh di-fông, ah ing-ke tso.’”

·24 Yia-su yi kông, “Ngô lao-zih teh ng kông, Sin-ts-nying ze ge-z-keh di-fông nying fe tsih-ziu ge.

·25 Ngô lao-zih teh ng-he kông, Yi-li-ô z-'eo, t'in ön sæn-nyin pön, kôh-c'ü do hông-nyin, keh z-'eo ze Yi-seh-lih di-fông yiu hyü-to kwa-vu;

·26 dæn-z Zông-ti feh ts'a Yi-li-ô tao ge-he su-ze, tsih ts'a ge tao Si-teng, Sæh-leh-da zing-li, ih-ke kwa-vu su-ze.

·27 Sin-ts Yi-li-sô z-'eo, Yi-seh-lih di-fông yiu hyü-to nying sang da-mô-fong; m-yiu ih-ke i kyih-zing, tsih-yiu ih-ke Jü-li-ô nying Na-mæn i kyih-zing.”

·28 Jü-we-dông-li nying t'ing-djôh keh shih-wa, tu ky'i-teh-mang;

·29 ziu nang-ky'i, kön Ge c'ih zing-nga, bæh tao ngæn-deo su-ze, (ziu-z zing zao-kæn-keh sæn,) iao fæn Ge lôh.

·30 Yia-su ze ge-he cong-yiang tseo-ku ziu k'e-gao.

·31 YIA-SU tseo-lôh tao Kô-pah-nong, z Kô-li-li ih-ke zing-li; ön-sih-nyih ze-teh kao-hyüing ge-he.

·32 Tu hyi-gyi Ge-keh kao-hyüing; ing-yü Ge-keh dao-li yiu gyün-ping.

·33 Jü-we-dông-li yiu ih-ke nying bi we-u kyü-keh ling vu-keh, do sing-ing ao-ky'i-le, kông,

·34 “Nô-sæh-leh-keh Yia-su! ngô-he teh Ng yiu zah-m siang-kön? Ng le djü-mih ngô-he feh? Ngô hyiao-teh Ng z kæh-nying, ziu-z Zông-ti-keh sing-zin Cü-ts.”

·35 Yia-su tsah-væh ge, kông, “Hyiao hyiang, c'ih-le.” Kyü peh ge ze cong-nying min-zin tih-tao, ziu c'ih-k'e, ge nying ih-ting m-kao seng-siang.

·36 Cong-nying tu kying-hôh, jü-de kông-le-kông-k'e, “Keh-z zah-m dao-li? ing-yü Ge yiu gyün-ping yiu neng-kön we feng-fu we-u kyü, kyü ziu c'ih-le.”

·37 Ge-keh ming-sing ziu yiang-k'e s-fông.

·38 Yia-su nang-ky'i jong jü-we-dông tseo-c'ih, tseo-tsing Si-meng u-li. Si-meng-keh lao-dziang-m fæh nyih ting djong; ge-he t'i ge le gyiu Yia-su.

·39 Yia-su gyi ze ge sing-pin, tsah-væh nyih-bing; bing ziu t'e-gao: keh nyü-nying lih-k'eh nang-ky'i voh-z ge-he.

·40 Nyih-deo lôh-sæn z-'eo, væn-pah sang kôh-yiang mao-bing cü-ts, tu ta tao Yia-su su-ze; Yia-su ke-tang-ke siu môh-môh, i ge hao.

·41 Wæ-yiu kyü jong hyü-to nying sing-zông c'ih-le, ao-ky'i-le, kông, “Ng z Zông-ti-keh N-ts, Kyi-toh.” Yia-su tsah-væh ge-he, feh hyü ge k'e k'eo, ing-yü kyü hyiao-teh Ge z Kyi-toh.

·42 Tao t'in-liang, Yia-su tseo-c'ih tao hông-yia: cong-nying k'e zing Ge, zing-tao Ge su-ze, iao liu-lao Ge, feh peh Ge li-k'e ge-he.

·43 Yia-su teh ge-he kông, “Ngô ze bih-ke zing-li ah ing-ke djün Zông-ti koh-keh foh-ing: ing-yü Ngô z yü keh z-kön ts'a-le.”

·44 Ziu ze Kô-li-li kôh jü-we-dông djün dao-li.


## Lk. 5.

**_1 Kyi-toh zo ze Pi-teh jün-li kao-hyüing pah-sing; 4 Pi-teh i Yia-su feng-fu k'ô hyü-to ng, Yia-su kông, Ge we peh ge teh ge ho-kyi k'ô nying; 12 Yia-su peh da-mô-fong kyih-zing; 16 ze hông-yia tao-kao; 18 i fong-t'æn; 27 ao zo ze shü-kwæn-keh Mô-t'a keng Ge; 29 teh ze nying jü-de ky'üoh; 34 kông Ge meng-du kyi-z we kying-zih; 36 gyiu-keh bi-de teh i-zông-keh pi-fông._**

·1 YIU hyü-to nying wu-tao Yia-su su-ze, iao t'ing Zông-ti-keh dao-li, Yia-su gyi ze Kah-nyi-sæh-leh wu-pin;

·2 mông-djôh liang-tsih jün ze wu-pin: k'ô ng nying zông jün si-mông k'e.

·3 Yiu ih-tsih jün z Si-meng-ke, Yia-su lôh-jün, ao Si-meng ts'ang-c'ih-ting; ziu zo-lôh jün, kao-hyüing cong-nying.

·4 Yia-su kông-wön, ziu teh Si-meng kông, “Ts'ang tao sing-ting su-ze, mông tang-lôh k'ô ng.”

·5 Si-meng we-teh Ge kông, “Sin-sang, ngô-he dziang-yia lao-loh, ih-ting k'ô-feh-djôh: dæn-z i Ng shih-wa ngô mông tang-lôh.”

·6 Ge-he tang-lôh, hyü-to ng yü-lao; mông iao lih-k'e;

·7 ziu siu tin-tin ao bih-tsih jün-li-keh ho-hyi le pông-zu. Ge-he ziu le, liang-tsih jün ng tu din-mön, iao dzing-lôh.

·8 Si-meng Pi-teh ih mông, ziu p'oh-lôh Yia-su kyiah-zin, kông, “Cü, li-k'e ngô; ngô z ze-nying.”

·9 Ing-yü Si-meng teh ge ho-kyi, yü keh k'ô-djôh-keh ng, tu kying-hôh;

·10 Si-pi-t'a-keh n-ts Ngô-kôh Iah-'ön, z teh Si-meng p'ing ho-kyi, ah kying-hôh. Yia-su teh Si-meng kông, “Feh yüong p'ô; jong-kying-yi-'eo ng we k'ô nying.”

·11 Ge-he jün ts'ang tao 'ön, yiang-yiang p'ao-wön, keng Yia-su.

·12 YIA-SU ze ih-ke zing-li, yiu ih-ke nying t'ong-sing sang da-mô-fong: mông-djôh Yia-su, ziu p'oh-lôh, gyiu Ge, kông, “Cü, Ng ziah-z k'eng, neng-keo peh ngô kyih-zing.”

·13 Yia-su siu long-c'ih, môh-môh ge, kông, “Ngô k'eng; ng hao kyih-zing.” Da-mô-fong lih-k'eh t'eng-lôh.

·14 Yia-su coh-fu ge feh iao t'ong-ts nying: “tæn-tsih k'e peh tsi-s mông, tsiao Mo-si-keh feng-fu, yü ng kyih-zing hao hyin tsi-veh, peh ge-he tso te-tsing.”

·15 Yia-su-keh ming-sing yüih-fæh yiang-k'e: yiu hyü-to nying we-le iao t'ing, yi iao Ge i ge-he-keh bing.

·16 Dæn-z Yia-su t'e-k'e tao hông-yia, ze-kæn tao-kao.

·17 Yiu ih-nyih Ge ze-teh kao-hyüing; yiu Fæh-li-se nying teh kao leh-fæh sin-sang zo-kæn, z jong Kô-li-li kôh hyiang-ts'eng, Yiu-t'a teh Yia-lu-sæh-lang le: Cü hyin-c'ih Ge neng-kön i bing.

·18 Yiu nying kông ih-ke fong-t'æn, ze p'u-pæn; iao kông-tsing fông ze Yia-su min-zin.

·19 Yü nying to, feh neng kông ge tsing, ziu tseo-zông oh-pe, zông-min ky'iao-gao, nying lin p'u-pæn fông-lôh cong-yiang, ze Yia-su min-zin.

·20 Yia-su mông ge-he yiu siang-sing-keh sing, teh fong-t'æn kông, “Nying, ng-keh ze sô-gao.”

·21 Doh-shü-nying teh Fæh-li-se nying nyi-leng, kông, “Keh ze-teh kông sih-doh shih-wa z kæh-nying? Djü Zông-ti ts-nga, kæh-nying neng-keo sô ze?”

·22 Yia-su hyiao-teh ge-he i-s, ziu teh ge kông, “Ng-he tsa-sang sing-li ze-teh nyi-leng?

·23 Wæ-z kông, Ng-keh ze sô-gao; wæ-z kông, Nang-ky'i tseo; nô ih-yiang yüong-yi?

·24 Yin-ze peh ng-he hyiao-teh Nying-keh N-ts ze si-kæn-zông yiu sô ze-keh gyün-ping, (ziu teh fong-t'æn kông,) Ngô feng-fu ng, Nang-ky'i, do p'u-pæn, cün u-li k'e.”

·25 Ge lih-k'eh ze ge-he min-zin nang-ky'i, do kw'eng-keh meh-z, cün u-li k'e, i-lu kyü yüong-wa peh Zông-ti.

·26 Cong-nying tu gyi-kwa, ah yüong-wa Zông-ti; ping-ts'ia mön-sing p'ô-gyü, kông, “Kying-nying ngô-he yiu hyi-gyi z-kön mông-djôh-ku.”

·27 KEH z-kön ts-'eo Yia-su c'ih-k'e, mông-djôh ih-ke siu-din-liang nying ming-z Li-vi zo ze shü-kwæn, ziu teh ge kông, “Keng Ngô le.”

·28 Ge ziu yiang-yiang p'ao-gao, nang-ky'i keng Yia-su.

·29 Li-vi ze z-kyi u-li bæn ih-zih do ts'e, ts'ing Yia-su: yiu hyü-to siu-din-liang nying teh bih-nying jü-de zo-zih.

·30 Doh-shü-nying teh Fæh-li-se nying na-ün Yia-su meng-du, kông, “Ng-he tsa-sang teh siu-din-liang nying lin ze-nying jü-de ky'üoh, jü-de hæh?”

·31 Yia-su we-teh ge-he, kông, “Gyin-keh nying feh iao t'a-i sin-sang, yiu bing nying iao.

·32 Ngô le, feh-z ao tsing-dzih nying hwe-ke, z ao ze-nying hwe-ke.”

·33 Ge-he teh Yia-su kông, “Iah-'ön-keh meng-du zông-zông kying-zih tao-kao, Fæh-li-se nying-keh meng-du ah z-t'ih; dæn-z Ng-keh meng-du ze-teh ky'üoh, ze-teh hæh; keh z tsa-sang?”

·34 Yia-su teh ge-he kông, “Sing-lông teh 'o-hyi-keh nying jü-de, tsa-sang hao kying-zih?

·35 Dæn-z tsiang-le-keh nyih-ts; sing-lông we li-k'e ge-he, keh z-'eo we kying-zih.”

·36 Yi teh ge-he kông ih-ke pi-fông; “M-yiu nying yüong sing i-zông-keh pu, pu gyiu i-zông; sang-teh sing peh gyiu p'ah-k'e, ping-ts'ia su pu-keh sing pu teh gyiu i-zông feh siang-p'e.

·37 Ah m-yiu nying yüong gyiu bi-de din sing-tsiu; sang-teh sing-tsiu lih-k'e bi-de, tsiu leo-c'ih, bi-de yi wa-gao.

·38 Tsong z yüong sing bi-de din sing-tsiu; liang-yiang tu pao-jün.

·39 M-yiu nying lao-tsiu hæh-ku, ziu iao hæh sing-tsiu: ing-yü ge kông, ‘Z lao-keh hao.’”


## Lk. 6.

**_1 Kyi-toh p'i-bing Fæh-li-se nying yü ge feh ming-bah ön-sih-nyih-keh i-s; 14 sih-lih zih-nyi s-du; 17 yi i bing-nying; 20 ze pah-sing teh meng-du min-zin kông 'o-foh-keh kwæn-yi; 27 tsa-sang ing-ke e-sih ün-kô; 46 fi-tæn iao t'ing, ah iao i-jing dao-li, sang-teh p'ong-djôh s-lin z-'eo we tao-gao._**

·1 Yiu ih-ke ön-sih-nyih, Yia-su kying-ku mah-din; meng-du tsah mah-deo, siu-li ts'o-ts'o, ky'üoh.

·2 Yiu kyi-ke Fæh-li-se nying teh ge-he kông, “Ng-he tsa-sang tso ön-sih-nyih feh ing-ke tso z-kön.?”

·3 Yia-su we-teh ge-he kông, “Da-bih teh ge jü-de nying du-hæh z-'eo, Da-bih su tso z-kön, ng-he doh-ku vong?

·4 Ziu-z tseo-tsing Zông-ti-keh oh, ky'üoh pa-kæn-keh ping, yi feng peh jü-de nying; keh ping z feh ing-ke ky'üoh, tsih-yiu tsi-s hao ky'üoh.”

·5 Yia-su yi teh ge-he kông, “Nying-keh N-ts z ön-sih-nyih-keh Cü.”

·6 Yi z ih-ke ön-sih-nyih, Yia-su tseo-tsing jü-we-dông kao-hyüing: yiu ih-ke nying ze-kæn, ge jing-tsih-siu k'u-gao.

·7 Doh-shü-nying teh Fæh-li-se nying s-'ô tsiang Ge, ön-sih-nyih i-bing feh; iao zing ih-ke pô-ping hao kao Ge zông.

·8 Yia-su hyiao-teh ge-he sing-siang, teh k'u-siu cü-ts kông, “Nang-ky'i, gyi ze cong-yiang.” Ge ziu nang-ky'i gyi-teh.

·9 Yia-su teh ge-he kông, “Ngô iao meng ng-he, Ön-sih-nyih tso hao-z tso ôh-z, kyiu ming, 'e ming, nô ih-yiang z ing-ke?”

·10 Ziu deo-ky'ün mông-mông cong-nying, teh keh nying kông, “Ng-keh siu long-c'ih.” Ge ziu long-c'ih: siu ziu hao-gao, teh keh-tsih ih-yiang.

·11 Ge-he ky'i-teh-mang; jü-de siang-liang tsa-sang hao tsông Yia-su.

·12 KEH z-'eo, Yia-su tseo-c'ih tao sæn-li tao-kao; dziang-yia gyiu Zông-ti.

·13 Tao t'in-liang, ao Ge meng-du le: jong ge-he cong-yiang t'iao-shün zih-nyi-ke, ts'ing-hwu ge s-du;

·14 ziu-z Si-meng, (Yia-su yi c'ü ge ming-z Pi-teh,) teh ge hyüong-di Ön-teh-lih, wæ-yiu Ngô-kôh teh Iah-'ön, Fi-lih teh Pô-to-lo-ma,

·15 Mô-t'a teh To-mô, Ô-leh-fi-keh n-ts Ngô-kôh, teh Si-meng ts'ing-hwu Ze-lo-ti,

·16 Ngô-kôh-keh hyüong-di Yiu-da, wæ-yiu Kô-liah-keh Yiu-da, ziu-z ma Yia-su cü-ts.

·17 Yia-su teh ge-he tseo-lôh sæn, gyi ze bing-di, yiu hyü-to Ge-keh meng-du, wæ-yiu hyü-to pah-sing jong Yiu-t'a s-fông teh Yia-lu-sæh-lang, T'e-lo Si-teng he-pin le-keh, iao t'ing Ge, yi iao Ge i ge-he-keh bing;

·18 wæ-yiu bi we-u kyü mo-næn cü-ts, Yia-su i ge hao.

·19 Cong-nying tu iao môh-môh Ge, ing-yü yiu neng-kön jong Ge sing-zông c'ih-le, i-hao cong-nying.

·20 YIA-SU ngæn nyiang-ky'i mông meng-du, kông, “Ng-he gyüong-keh yiu foh-ky'i: ing-yü Zông-ti-keh koh z ng-he-ke.

·21 “Ng-he yin-ze du-hæh cü-ts yiu foh-ky'i: ing-yü tsiang-le we ky'üoh-pao. “Ng-he yin-ze k'oh cü-ts yiu foh-ky'i: ing-yü tsiang-le we siao.

·22 “Yü Nying-keh N-ts nying ky'i ng-he, feh shih ng-he, zôh ng-he, peh ng-keh ming-sing sön ôh tön-gao, ng-he yiu foh-ky'i.

·23 Keh z-'eo ng-he hao hwön-hyi t'iao-t'iao, ing-yü ze t'in-zông ng-he-keh pao-ing z ting do: ge-he tsu-tsong de sin-ts-nying ah z-t'ih.

·24 “Dæn-z ng-he ze-cü yiu 'o! ing-yü ng-he-keh ön-tæn yi-kying teh-djôh.

·25 “Ng-he ky'üoh-pao cü-ts yiu 'o! ing-yü tsiang-le we du-hæh. “Ng-he yin-ze siao cü-ts yiu 'o! ing-yü tsiang-le we t'ong-k'oh.

·26 “Cong-nying tu ts'ing-tsæn ng z-'eo, ng-he yiu 'o! ing-yü ge-he tsu-tsong de kô sin-ts-nying ah z-t'ih.

·27 “NGÔ t'ong-ts ng-he t'ing cü-ts: Ng-keh ün-kô yüong e-sih ge, ky'i ng-he cü-ts iao de ge hao,

·28 tsiu-mô ng-he cü-ts iao coh-foh ge, we-ky'üoh ng-he cü-ts iao de ge tao-kao.

·29 Ziah yiu nying tang ng i-pin cü-kwah, keh-pin ah peh ge tang; ziah yiu nying peh ng nga-min i-zông deh-k'e, li-min i-zông ah feh yüong tsu-lao ge.

·30 Væn-pah t'ao cü-ts hao peh ge; peh ng-keh meh-z do-k'e cü-ts feh iao t'ao ge wæn.

·31 Ng-he iao nying tsa-sang de ng, ng-he ah iao z-t'ih de ge.

·32 Ng-he ziah e-sih e-sih ng-he cü-ts yiu zah-m pao-ing? Ziu-z ze-nying ah we e-sih e-sih ge-he cü-ts.

·33 Ziah de ng-he hao cü-ts, ng-he de ge hao, yiu zah-m pao-ing? Ziu-z ze-nying ah z-t'ih tso.

·34 Ng-he ziah-z tsia peh nying ing-yü siang ge we wæn, yiu zah-m pao-ing? Ing-yü ze-nying siang ge tsiao-su wæn, ah tsia peh ze-nying.

·35 Dæn-z ng-keh ün-kô iao e-sih ge, de ge hao, tsia peh nying, feh siang ge wæn; ng-he-keh pao-ing z do, ng-he we tso ting kao Cü-ts-keh n-ts: ing-yü Ge lin vông-eng cü-ts teh ôh-nying, tu yiu z-e de ge.

·36 Ng-he ing-ke yiu e-lin sing, ziang ng-he Vu-ts'ing yiu e-lin sing.

·37 Feh iao p'i-bing nying, nying ah fe p'i-bing ng: feh iao ding nying-keh ze, nying ah fe ding ng-keh ze: ng-he sô-min nying, nying ah we sô-min ng:

·38 ng-he peh nying, nying ah we peh ng; ziu-z teo-keo liang-coh, yiao-lôh, næh-zih, mön-c'ih-le, nying we tao ze ng-keh i-zông teo-li. Ing-yü ng-he liang peh nying tsa-sang, liang peh ng-he ah we tsa-sang.”

·39 Yi yüong pi-fông teh ge-he kông, “Hæh-ngæn tsa neng-keo ky'in hæh-ngæn? Liang-'ô ky'i feh iao tih-lôh k'ang-li?

·40 'Ôh-sang feh-z do-jü sin-sang: væn-pah tso tao jün-bi di-bu we ziang ge sin-sang.

·41 Ng tsa-sang mông-djôh hyüong-di ngæn-li yiu ih-ting hwe-dzing, feh ts'eng-tao z-keh ngæn-li yiu tong-liang?

·42 Ng tsa-sang hao teh hyüong-di kông, ‘Hyüong-di, ng ngæn-li-keh hwe-dzing ngô peh ng t'ih-c'ih,’ng z-kyi ngæn-li-keh tong-liang ng wæ mông-feh-c'ih? Kô-hao-nying, sin do-c'ih ng-z ngæn-li-keh tong-liang, 'eo-deo ng we mông-ming hao t'ih-c'ih hyüong-di ngæn-li-keh hwe-dzing.

·43 M-yiu hao jü kyih feh hao ko-ts: m-yiu feh hao jü kyih hao ko-ts.

·44 Cü-tang-cü jü mông ge ko-ts, hao hyiao-teh ge. Ts'-bang cong-yiang, nying feh le tsah vu-hwa-ko, zih-li cong-yiang, nying ah feh le tsah bu-dao.

·45 Zin-nying, jong ge sing-li su k'ông-keh zin fæh-c'ih zin le; ôh nying jong ge sing-li su k'ông-keh ôh, fæh-c'ih ôh le: ing-yü ge k'eo su kông, z jong sing-li mön-c'ih-le.

·46 “Ng-he tsa-sang ts'ing-hwu Ngô, Cü, Cü, feh i Ngô shih-wa tso?

·47 Væn-pah tao Ngô su-ze le, t'ing-djôh Ngô shih-wa, ziu i ge tso, Ngô we t'ong-ts ng, ge k'o-pi zao-teh nying:

·48 Ziang ih-ke nying ky'i oh, di leo-teh sing, ziang-kyiah fông ze ngæn-zih-zông: do shü c'ông-le, djông-djôh keh oh, ah fe yiao-dong: ing-yü ziang-kyiah fông ze ngæn-zih-zông.

·49 Dæn-z t'ing-djôh feh i-jing cü-ts, k'o-pi ih-ke nying m-yiu ziang-kyiah, ky'i oh ze nyi-t'u zông; do shü c'ông-le, ih djông-djôh, lih-k'eh tao-gao: keh oh tao-gao z li-'e.”


## Lk. 7.

**_1 Kyi-toh mông bih-koh-keh pah-tsong yiu siang-sing-keh sing pi Yiu-t'a nying wæ do; 10 shü-tsih ge nu-boh vong ze-teh Yia-su i ge hao; 11 ze Nô-ing peh kwa-vu-keh n-ts weh-cün-le; 19 yüong Ge su tso-keh gyi-z we-teh Iah-'ön ts'a-le-keh meng-du; 24 kông Iah-'ön wæ do-jü sin-ts-nying; 30 tsah-væh Yiu-t'a nying yü ge feh cong-i Iah-'ön, yi feh cong-i Ge-z; 36 Ge yüong Meh-da-læh-keh Mô-li-ô z-kön piao-ming Ge z ze-nying-keh Bong-yiu, feh iao ge væn-ze, z iao ge siang-sing teh-djôh ze-keh sô-min._**

·1 YIA-SU teh pah-sing kông-wön keh-sih shih-wa, tseo-tsing Kô-pah-nong.

·2 Yiu ih-ke pah-tsong-keh nu-boh, z ge ting cong-i-keh, sang bing kw'a iao s.

·3 T'ing-djôh Yia-su-keh fong-sing, ziu ts'a Yiu-t'a nying kyi-ke tsiang-lao gyiu Ge le kyiu ge nu-boh.

·4 Ge-he tseo tao Yia-su su-ze, ts'ih-sing gyiu Ge, kông, “Keh eng-yü s-peh keh nying z ing-ke:

·5 ing-yü ge e-sih ngô-he pah-sing, ah yü ngô-he ky'i jü-we-dông.”

·6 Yia-su ziu teh ge-he jü-de k'e. Kw'a tao ge u-li, pah-tsong yi ts'a bong-yiu le kyin Yia-su, kông, “Cü, feh iao lao-dong: Ng tao ngô sô-'ô le, ngô feh kön-tông:

·7 ngô-z ts'eng ah feh hao tao Ng su-ze le: Ng tsih kông ih-kyü, ngô yüong-nying ziu we jün-yü.

·8 Ing-yü ngô z bih-nying ke-kwön, ah yiu ping z ngô ke-kwön: ngô ao ih-ke k'e, ziu k'e; ao ih-ke le, ziu le; ao ngô nu-boh tso ih-yiang z-kön, ge ziu tso.”

·9 Yia-su t'ing-djôh keh shih-wa, hyi-gyi keh nying, ziu le-cün, teh keng-jong nying kông, “Ngô teh ng kông, T'ih do siang-sing-keh sing, ziu-z ze Yi-seh-lih pah-sing cong-yiang Ngô vong p'ong-djôh-ku.”

·10 Ts'a-le cü-ts cün tao u-li, mông-djôh sang-bing-keh nu-boh yi-kying jün-yü.

·11 Di-nyi nyih Yia-su tseo tao ih-ke zing-li, di-ming Nô-ing; yiu hyü-to meng-du, teh hyü-to nying jü-de.

·12 Kw'a tao zing-meng, yiu ih-ke s-nying kông-c'ih, ge nyiang tsih sang keh ih-ke n-ts, yi z kwa-vu: yiu hyü-to zing-li nying teh ge nyiang jü-de.

·13 Cü mông-djôh ge, fæh z-pe-sing, teh ge kông, “Feh iao k'oh.”

·14 Ziu tseo-le siu môh-môh ze-kông: kông-keh cü-ts ziu gyi-lao. Yia-su kông, “'Eo-sang, Ngô teh ng kông, Nang-ky'i.”

·15 Keh s-nying ziu zo-ky'i, kông shih-wa. Yia-su kao-de peh ge nyiang.

·16 Cong-nying tu p'ô-gyü, ziu yüong-wa Zông-ti, kông, “Ngô-he cong-yiang yiu ih-ke do sin-ts-nying c'ih-le:” yi kông, “Zông-ti le tsiao-ku Ge pah-sing.”

·17 Yia-su-keh ming-sing djün-pin Yiu-t'a teh s-c'ü di-fông.

·18 IAH-'ÖN-KEH meng-du peh keh-sih z-kön t'ong-ts Iah-'ön.

·19 Iah-'ön ziu ao liang-ke meng-du le, ts'a ge kyin Yia-su, kông, “Ing-ke le Cü-ts z Ng feh, wæ-z ngô-he sô-mông bih-nying?”

·20 Keh liang-ke tseo tao Yia-su su-ze, kông, “'Ang si-li Iah-'ön ts'a ngô-he le, meng Ng, ‘Ing-ke le Cü-ts z Ng feh, wæ-z ngô-he sô-mông bih-nying?’”

·21 Keh z-'eo Yia-su i-hao hyü-to nying bing-t'ong, kön-c'ih hyü-to ôh-kyü; yi peh hyü-to hæh-ngæn nying mông-djôh.

·22 Ziu we-teh ge-he kông, “Ng-he su mông-djôh su t'ing-djôh z-kön, hao t'ong-ts Iah-'ön; ziu-z, hæh-ngæn mông-djôh, pa-kyiah tseo lu, da-mô-fong kyih-zing, long-ng-tô t'ing-djôh; s-nying weh-cün-le, yiu foh-ing dao-li djün peh gyüong-nying.

·23 Væn-pah feh yü Ngô pæn-tih, yiu foh-ky'i.”

·24 Iah-'ön ts'a-le-keh nying cün-k'e, Yia-su teh cong-nying kông Iah-'ön z-kön, ziu-z kông, “Ng-he jong-zin tseo-c'ih tao hông-yia mông zah-m? Iao mông bi fong c'ü-dong-keh lu-dih feh?

·25 Ng-he tseo-c'ih mông zah-m? Mông tsiah-sih ting hao-keh nying feh? Tsiah-sih ting hao, yiu kw'a-lôh cü-ts, z ze wông-kyüong-li.

·26 Ng-he tseo-c'ih mông zah-m? Mông ih-ke sin-ts-nying feh? Ngô teh ng kông, Nyün-z; ping-ts'ia wæ ku-yü sin-ts-nying.

·27 Shü-li su sia-lôh, ‘Ngô tang-fæh Ngô-keh ts'a-s ze Ng-keh min-zin, k'e bi-bæn Ng zin-deo-keh lu;’[Ml.3.1.] ziu-z ts-tin ge,

·28 Ngô teh ng kông, Z nyü-nying su sang m-yiu ih-ke sin-ts-nying do-jü 'Ang si-li Iah-'ön: dæn-z ze Zông-ti koh ting siao cü-ts wæ pi ge do.”

·29 Cong pah-sing teh siu-din-liang nying jong-zin ziu Iah-'ön-keh si-li, t'ing-djôh z-'eo, tu ts'ing-tsæn Zông-ti-keh kong-nyi.

·30 Dæn-z Fæh-li-se nying teh kao leh-fæh sin-sang, feh ziu Iah-'ön-keh si-li, z bao z-ky'i yü-be Zông-ti-keh ts-i.

·31 Cü yi kông, “Keh si-de Ngô yüong zah-m hao pi ge? ge-he ziang zah-m?

·32 K'o-pi siao-nying zo ze  z-dziang-zông, jü-de ao-hyiang, kông, ‘Ngô-he hyiang ng c'ü dih, ng-he feh t'iao-vu; ngô-he hyiang ng k'oh, ng-he feh c'ih ngæn-li.’

·33 Ing-yü 'Ang si-li Iah-'ön le, feh ky'üoh ping feh hæh tsiu; ng-he kông, ‘Ge z bi kyü vu-keh.’

·34 Nying-keh N-ts le yi ky'üoh yi hæh; ng-he kông, ‘Z t'ön-ky'üoh t'ön-tsiu-keh nying, ah z siu-din-liang teh ze-nying-keh bong-yiu.’

·35 Dæn-z ts'ong-ming-keh nying we bin-c'ih ts'ong-ming-keh dao-li.”

·36 Yiu ih-ke Fæh-li-se nying ts'ing Yia-su teh ge ky'üoh-væn. Ge ziu tseo-tsing Fæh-li-se nying u-li zo-zih.

·37 Zing-li yiu ih-ke nyü-nying, z ze-nying; hyiao-teh Yia-su ze Fæh-li-se nying u-li zo-zih, ziu do nyüoh-'æh ts-mön hyiang-yiu,

·38 gyi ze Ge kyiah-'eo, k'oh, ngæn-li liu-læn Ge-keh kyiah, yüong z-kyi deo-fæh k'a ge, wæ-yiu cü-jing o Ge kyiah, peh hyiang-yiu t'æh ze kyiah.

·39 Ts'ing Yia-su-keh Fæh-li-se nying mông-djôh, sing-li kông, “Keh nying ziah-z sin-ts-nying, pih-ding we hyiao-teh môh Ge cü-ts z kæh-nying, z zao væn-ts nyü-nying; ing-yü ge z ze-nying.”

·40 Yia-su teh keh Fæh-li-se nying kông, “Si-meng, Ngô yiu ih-kyü shih-wa iao teh ng kông.” Ge kông, “Sin-sang, ts'ing kông.”

·41 Yia-su ziu kông, “Yiu ih-ke tsa-cü, liang-ke nying ky'in ge tsa; ih-ke ky'in ng-zih liang, ih-ke ky'in ng liang.

·42 Ge-he m-kao hao wæn, tsa-cü sô ge liang-ke. Ng kông, Keh liang-ke nô-ih-ke we e-kying tsa-cü to?”

·43 Si-meng we-teh kông, “Ngô ts'eng z sô-min to cü-ts.” Yia-su teh ge kông, “Ng ts'eng z feh dzæn.”

·44 Ziu le-cün dziao keh nyü-nying, teh Si-meng kông, “Keh nyü-nying ng mông-djôh feh? Ngô tseo-tsing ng-keh u-li, ng shü ah feh peh Ngô si kyiah: dæn-z ge yiu ngæn-li liu-læn Ngô kyiah, z-keh deo-fæh k'a ge.

·45 Ng yi feh teh Ngô o-cü: ge jong Ngô tseo-tsing-le, cü-jing o Ngô kyiah feh hyih.

·46 Ng yi feh do yiu fu Ngô deo: ge do hyiang-yiu fu Ngô kyiah.

·47 Su-i Ngô teh ng kông, Ge-keh ze shü-tsih to, yi-kying sô-min; ing-yü ge e-kying Ngô to: ziah-z sô-min siao-keh, ge e-kying siao.”

·48 Ge teh keh nyü-nying kông, “Ng-keh ze sô-min.”

·49 Dong-zih cü-ts sing-li kông, “Keh z zao-teh Nying, lin ze tu we sô-min?”

·50 Yia-su teh nyü-nying kông, “Z ng siang-sing-keh sing kyiu ng: hao ön-weng k'e.”


## Lk. 8.

**_3 Nyü-nying kyüong-ing Yia-su. 4 Kyi-toh teh meng-du jü-de djün-dao ze kôh zing-li kôh hyiang-ts'eng, 'eo-le kông tsæh-cong-keh pi-fông; 16 teng-liang-keh pi-fông; 21 kông Ge nyiang teh hyüong-di z kæh-nying; 22 tsah-væh do-fong; 26 jong ih-ke nying kön-c'ih kyü ming-z ying, peh ge tsing ts cong-yiang; 37 Kô-da-læh pah-sing gyiu Ge li-k'e ge-keh di-ka; 43 i hyüih-leo bing, 49 peh Nga-lu-keh nô weh-cün-le._**

·1 'EO-DEO Yia-su tseo-ku kôh zing-li kôh hyiang-ts'eng, djün Zông-ti koh-keh foh-ing, zih-nyi s-du jü-de,

·2 wæ-yiu kyi-ke nyü-nying, yi-zin bi ôh-kyü vu-keh yi sang-bing yi-kying i-hao, yiu Meh-da-læh-keh Mô-li-ô, (jong ge sing-zông yiu ts'ih-ke kyü c'ih-le,)

·3 wæ-yiu K'u-sæh-keh ts'i-ts Iah-ô-nô, (keh K'u-sæh z Hyi-leh kô-li-keh tsong-kwön,) wæ-yiu Su-sæh-nô, teh hyü-to bih-ke nyü-nying; ge-he yüong z-keh meh-z kyüong-ing Yia-su.

·4 Yiu hyü-to nying jong kôh zing-li jü-zih tao Yia-su su-ze; Yia-su ziu yüong pi-fông shih-wa kông:

·5 “Yiu ih-ke tsæh-cong-keh tseo-c'ih tsæh-cong: ge tsæh-k'e z-'eo, yiu-sih tih-lôh lu-pin; ziu bi nying dæh-gao, yiu k'ong-cong-keh tiao fi-le ky'üoh ge.

·6 Yiu-sih tih-lôh ngæn-zih-zông; ih ts'iu-c'ih ziu k'u-gao, ing-yü m-yiu sih-ky'i.

·7 Yiu-sih tih-lôh ts'-bang cong-yiang; ts' jü-de dziang-ky'i, peh ge tsô-lao.

·8 Yiu-sih tih-lôh hao t'u-li, ziu fæh-sang, kyih-zih yiu ih-pah be.” Kông keh shih-wa z-'eo, yi ao ih-sing kông, “Yiu ng-tô we t'ing cü-ts, ing-ke t'ing.”

·9 Meng-du meng Ge, keh pi-fông tsa-sang i-s.

·10 Yia-su kông, “Zông-ti-keh koh ao-miao z-kön z peh ng-he hyiao-teh: ziah-z bih-nying, tsih yüong pi-fông shih-wa: peh ge-he mông yi mông-feh-c'ih, t'ing yi t'ing-feh-tsing.

·11 Keh pi-fông z keh i-s: Cong ziu-z Zông-ti-keh dao-li.

·12 Tih-lôh lu-pin ziu-z t'ing-djôh dao-li cü-ts; mo-kyü ziu le, jong ge sing-li peh dao-li deh-k'e, sang-teh ge siang-sing teh-djôh kyiu.

·13 Tih-lôh ngæn-zih-zông, ziu-z t'ing-djôh z-'eo ziu hwön-hyi tish-ziu; dæn-z ge-he m keng, dzæn-z siang-sing, p'ong-djôh s-lin ziu tao-t'e.

·14 Tih-lôh ts'-bang cong-yiang, ziu-z t'ing-djôh, ziu k'e bi kying-si-keh iu-zeo, ze-veh, kw'a-weh, tsô-lao, ziu m-dao-dzing.

·15 Tih-lôh hao t'u-li, ziu-z yiu liang-zin-keh sing t'ing-djôh keh dao-li, ziu lao-k'ao pao-siu, ping-ts'ia ne-sing kyih-zih.

·16 “M-yiu nying tin teng, do meh-z keng-lao, 'oh-tsia pa min-zông-'ô; tsong pa ze teng-de-zông, peh tseo-tsing cü-ts hao mông-djôh liang-kwông.

·17 S-ô z-kön, m-yiu ih-yiang fe hyin-c'ih; ing-mön z-kön, m-yiu ih-yiang fe lu-c'ih peh nying hyiao-teh.

·18 Su-i ng-he yüong liu-sing tsa-sang t'ing: ing-yü yiu-keh cü-ts, wæ iao kô-ts'eo peh ge; m-yiu cü-ts, lin ge sön su yiu, ah iao peh ge deh-k'e.”

·19 YIA-SU-KEH nyiang teh hyüong-di tseo tao Ge su-ze, ing-yü nying to, tseo-feh-tao pin.

·20 Yiu nying t'ong-ts Ge, “Ng-keh nyiang teh hyüong-di gyi ze nga-min, iao kyin Ng.”

·21 Yia-su we-teh ge-he kông, “Ngô nyiang teh Ngô hyüong-di ziu-z t'ing-djôh Zông-ti dao-li, i ge tso cü-ts.”

·22 YIU ih-nyih Yia-su teh meng-du lôh jün; teh ge-he kông, “Ngô-he hao ku wu tao te-'ön k'e:” ziu k'e jün.

·23 Sa jün z-'eo Yia-su kw'eng-k'e: wu-zông mah-ding fæh-ky'i do-fong; lông p'eh-tsing mön-jün, ting nyü-hyin.

·24 Meng-du tseo-le, ao Ge sing, kông, “Sin-sang, Sin-sang, ngô-he iao s.” Ge ziu nang-ky'i, tsah-væh fong teh lông: tu zing-lôh, ziu bing-zing.

·25 Yia-su teh ge-he kông, “Ng-he siang-sing-keh sing ze 'ah-yi?” Ge-he yi p'ô yi hyi-gyi jü-de kông, “Keh-z zao-teh Nying, Ge feng-fu fong teh shü, tu we i Ge?”

·26 Keh-ts'iah jün sa tao Kô-da-læh di-fông, ziu-z Kô-li-li te-min.

·27 Yia-su zông 'ön, p'ong-djôh ih-ke nying, z zing-li c'ih-le, ge bi kyü vu dziang-kyiu, i-zông feh tsiah, u-li feh djü, tæn djü ze veng-mo-li.

·28 Ih mông-djôh Yia-su, ziu ao-ky'i-le, p'oh-lôh Ge min-zin, do sing-hyiang kông, “Ting kao Zông-ti-keh N-ts Yia-su, ngô teh Ng yiu zah-m siang-kön? Gyiu Ng feh mo-næn ngô.”

·29 Ing-yü Yia-su yi-kying feng-fu keh we-u kyü jong ge c'ih-le. Keh kyü lü-ts' ngang-æh ge; shü-tsih t'ih-lin kyiah-liao so-lao kwæn-kæn; keh-sih ying-gyü tu tsông-dön, kyü pih ge tao hông-yia.

·30 Yia-su meng ge, “Ng zao ming-z?” Ge kông, “Ngô ming-z ‘Ying:’” ing-yü yiu hyü-to kyü vu ge.

·31 Kyü ziu gyiu Yia-su, feh iao feng-fu ge-he tao m-ti k'ang k'e.

·32 Kæn-min yiu ih-do-pæn ts ze sæn-zông ky'üoh: kyü gyiu Yia-su peh ge-he zih-tsing ts li-min. Yia-su ing-hyü.

·33 Kyü ziu jong nying c'ih-le, zih-tsing ts li-min: keh-pæn ts ziu ts'ön-lôh sæn-kyiah, dzing-lôh wu-li, tu tsing-s.

·34 K'ön ts-keh nying mông-djôh keh z-kön, diao-k'e, t'ong-ts zing-li teh hyiang-'ô nying.

·35 Ge-he ziu tseo-c'ih iao mông keh-ky'i z-kön; tseo tao Yia-su su-ze, ko-zin p'ong-djôh keh nying, ziu-z kyü jong ge sing-zông c'ih-le-keh, i-zông tsiah hao, nying sing-li ming-bah, zo ze Yia-su kyiah-zin: ge-he ziu p'ô-gyü.

·36 Mông-djôh cü-ts peh kyü vu-keh nying i-hao z-kön, t'ong-ts ge-he.

·37 Kô-da-læh s-fông pah-sing tu gyiu Yia-su li-k'e ge-he; ing-yü ting p'ô-gyü. Yia-su ziu lôh-jün cün-k'e.

·38 Kyü jong ge sing-zông c'ih-le cü-ts gyiu Yia-su peh ge jü-de: Yia-su ao ge k'e, kông,

·39 “Ng hao cün u-li k'e, t'ong-ts ge-he Zông-ti de ng tso zao do z-kön.” Ge ziu k'e, ze t'ong zing-li djün-yiang Yia-su yü ge tso zao do z-kön.

·40 YIA-SU cün-le z-'eo, cong-nying nying-tsih Ge; ing-yü tu teng-'eo Ge.

·41 Yiu ih-ke nying ming-z Nga-lu, z kwön jü-we-dông, tseo-le p'oh-lôh Yia-su kyiah-zin, gyiu Ge tao ge u-li k'e;

·42 ing-yü ge doh-ke nô mao zih-nyi shü, kw'a iao s. Yia-su k'e z-'eo, cong-nying a-tsi Ge.

·43 Yiu ih-ke nyü-nying, sang hyüih-leo bing zih-nyi nyin, yü ts'ing t'a-i sin-sang kô-s fi-wön, m-yiu ih-ke hao i ge;

·44 ge ze Yia-su pe-'eo tseo-le, môh-môh Ge i-zông-kying: ge-keh hyüih-leo bing lih-k'eh ts-lao.

·45 Yia-su kông, “Kæh-nying môh Ngô?” Cong-nying feh tsiao-nying: Pi-teh teh dong-de nying kông, “Sin-sang, cong-nying a-tsi bang-djôh Ng: tsa-sang kông, ‘Kæh-nying môh Ngô?’”

·46 Yia-su kông, “Z yiu nying môh Ngô: ing-yü Ngô hyiao-teh jong Ngô sing-zông yiu neng-kön c'ih-le.”

·47 Nyü-nying hyiao-teh mön-feh-lao, ziu gæh-gæh-teo tseo-le, p'oh-lôh Ge min-zin, ze cong pah-sing min-zin kông-ming môh-môh Ge-keh yün-ku, teh lih-k'eh jün-yü z-kön.

·48 Yia-su teh ge kông, “Nô, ng hao fông-sing; z ng siang-sing-keh sing peh ng jün-yü: hao ön-weng k'e.”

·49 Wæ ze-teh kông, yiu ih-ke nying jong kwön jü-we-dông cü-ts u-li tseo-le, teh ge kông, “Ng-keh nô s-gao; feh iao lao-dong sin-sang.”

·50 Yia-su t'ing-djôh, ziu we-teh ge, kông, “Feh yüong p'ô; ng tsih iao siang-sing, ge ziu we jün-yü.”

·51 Tseo tao oh-li, djü Pi-teh, Ngô-kôh, Iah-'ön, teh nô-keh vu-meo ts-nga, feh hyü bih-nying tseo-tsing.

·52 Cong-nying siang-t'ong k'oh ge. Yia-su kông, “Feh iao k'oh; ge vong s, z kw'eng-k'e.”

·53 Ge-he hyiao-teh z s-gao, ziu lang-siao Ge.

·54 Yia-su peh ge-he tu kön-c'ih, ziu ky'in nô-keh siu, ao ih-sing, kông, “Nô, nang-ky'i.”

·55 Ge-keh ling-weng ziu cün-le, lih-k'eh nang-ky'i: Yia-su feng-fu peh ge ky'üoh.

·56 Ge-keh vu-meo ting gyi-kwa: Yia-su coh-fu ge-he keh z-kön feh iao t'ong-ts nying.


## Lk. 9.

**_1 Kyi-toh ts'a Ge s-du k'e djün-dao tso gyi-z. 7 Hyi-leh siang mông Kyi-toh. 17 Kyi-toh peh ng-ts'in nying ky'üoh-pao; 18 meng Ge meng-du pah-sing ts'eng Ge z kæh-nying; yi kông Ge s teh tse weh z-kön; 23 iao gwæn zih-z-kô keng Ge. 28 Ke-pin ying-ziang. 37 I-hao bi kyü vu-keh siao-nying; 43 tse t'ong-ts Ge meng-du Ge s teh tse weh z-kön; 46 ts'ing-tsæn ky'in-hyü; 51 feng-fu meng-du iao weng-ziu de nying, feh iao 'e ge. 57 Siang keng Ge cü-ts kôh-yiang i-s._**

·1 YIA-SU ao-le zih-nyi meng-du, s-peh ge-he neng-kön gyün-ping æh-voh ih-ts'ih-keh ôh-kyü, i bing.

·2 Ts'a ge-he djün Zông-ti-keh koh, i yiu bing cü-ts.

·3 Yi teh ge-he kông, “Lu-zông fi-yüong, en-siu-bông, pao-voh, ky'üoh-zih, nying-ts, tu feh iao ta; ah feh iao ta liang-gyin i-zông.

·4 Ng-he tseo-tsing kæh-nying u-li, ze-kæn hao djü, ah iao jong kæn ky'i-sing.

·5 Ziah yiu nying feh tsiao-tsih ng-he, tseo-c'ih keh zing-li z-'eo, ng-he kyiah-zông-keh hwe-dzing tæn-gao peh ge-he tso te-tsing.”

·6 Meng-du c'ih-k'e, tseo-pin keh-sih hyiang-ts'eng, kôh-c'ü djün foh-ing, i-bing.

·7 Feng-fong wông Hyi-leh t'ing-djôh Yia-su ih-ts'ih su tso z-kön: ziu sing-li nyi-'oh, ing-yü yiu-sih kông, “Iah-'ön jong s-nying cong-yiang weh-cün-le;”

·8 yiu-sih kông, “Z Yi-li-ô c'ih-yin;” wæ-yiu nying kông, “Z ih-ke ku-z-tsih sin-ts-nying weh-cün-le.”

·9 Hyi-leh kông, “Iah-'ön ngô yi-kying sæh-gao: yin-ze t'ing-djôh keh z-kön, keh z kæh-nying?” ziu siang mông Ge.

·10 S-du cün-le, su tso z-kön tu t'ong-ts Yia-su. Yia-su ta ge-he ön-cong tao Pah-se-da hông-yia.

·11 Yiu hyü-to nying hyiao-teh ziu keng Ge: Yia-su tsiao-tsih ge-he, teh ge-he kông Zông-ti koh-keh dao-li, yiu bing-keh nying tu i ge hao.

·12 Kw'a-æn, zih-nyi meng-du tseo-le, teh Ge kông, “Hao sæn-k'e cong-nying, peh ge-he tao s-min hyiang-ts'eng tsia-shoh, zing ky'üoh-zih: ing-yü ngô-he ze-i z hông-yia.”

·13 Yia-su kông, “Ng-he hao peh ge ky'üoh.” Meng-du kông, “Ngô-he z-kyi tsih-yiu ng-ke ping liang-kwang ng; ziah feh k'e ma m-kao hao peh keh hyü-to nying ky'üoh.”

·14 Ing-yü nön-nying mao ng-ts'in. Yia-su teh meng-du kông, “Peh ge-he ng-zih ih-da, zo-lôh.”

·15 Meng-du z-t'ih tso, peh cong-nying zo-lôh.

·16 Yia-su do keh ng-ke ping liang-kwang ng, deo hyiang-t'in coh-zia, p'ah-k'e; kao-fu meng-du hao pa ze cong-nying min-zin.

·17 Tu ky'üoh-ku, yi ky'üoh-pao: ky'üoh-dzing-keh ling-se siu-zih, zih-nyi lo.

·18 YIA-SU ön-cong tao-kao, meng-du ah jü-de; Yia-su meng ge-he kông, “Cong-nying kông Ngô z kæh-nying?”

·19 Ge-he we-teh kông, “Yiu-sih kông z 'Ang si-li Iah-'ön; yiu-sih kông z Yi-li-ô; wæ-yiu kông z ku-z-tsih ih-ke sin-ts-nying weh-cün-le.”

·20 Yia-su teh ge-he kông, “Ng-he kông Ngô z kæh-nying?” Pi-teh we-teh kông, “Zông-ti-keh Kyi-toh.”

·21 Ge ziu coh-fu ge-he, keh shih-wa feh iao teh bih-nying kông.

·22 Yi kông, “Nying-keh N-ts pih iao ziu hyü-to k'u-næn, bi tsiang-lao tsi-s-tsiang teh doh-shü-nying in-ky'i, ping-ts'ia bi ge-he tsông-s, di-sæn nyih weh-cün-le.”

·23 Tse teh ge-he cong-nying kông, “Ziah yiu nying iao keng Ngô, tsong k'eh-djü z-keh sing-siang, nyih-nyih gwæn z-kyi zih-z-kô, keng Ngô.

·24 Væn-pah iao pao-jün z-kyi sing-ming we sông ge; yü Ngô k'eng sông sing-ming cü-ts, we pao-jün ge.

·25 Ziah yiu nying teh-djôh t'ong-t'in-'ô, z-kyi sông-gao, yiu zah-m hao-c'ü?

·26 Væn-pah ôh-nying-siang Ngô teh Ngô dao-li cü-ts, Nying-keh N-ts yiu Z-kyi teh Vu-ts'ing teh sing-zin t'in-s-keh yüong-wa le z-'eo, ah pih-ding iao ôh-nying-siang keh nying.

·27 Ngô lao-zih teh ng kông, Gyi ze-i yiu nying, vong s ts-zin, we mông-djôh Zông-ti-keh koh.”

·28 KEH shih-wa yi-'eo mao pæh nyih, Yia-su ta Pi-teh Iah-'ön Ngô-kôh, tseo-zông sæn tao-kao.

·29 Yia-su tao-kao z-'eo, min-lin ke-pin ying-ziang, i-zông shih-bah fæh-kwông.

·30 Yiu liang-ke nying teh Ge ze-teh kông, ziu-z Mo-si teh Yi-li-ô;

·31 ge-he ze yüong-wa cong-yiang c'ih-yin, kông Yia-su ky'ü-si z-kön, ziu-z ze Yia-lu-sæh-lang tsiang-le iao tso-zing.

·32 Pi-teh teh jü-de cü-ts tu bi-gyün kw'eng-k'e: sing-gao, ziu mông-djôh Yia-su-keh yüong-wa, wæ-yiu jü-de gyi-kæn liang-ke nying.

·33 Ge-he bih-k'e z-'eo, Pi-teh teh Yia-su kông, “Sin-sang, ngô-he ze-i ting hao: ngô-he hao tæh sæn-ting tsiang-bong; ih-ting peh Ng, ih-ting peh Mo-si, ih-ting peh Yi-li-ô:” ge su kông shih-wa ge-z tu feh hyiao-teh.

·34 Kông wa z-'eo, yiu ih-tu yüing ke-lôh-le: ge-he tsing yüing li-min meng-du p'ô-gyü.

·35 Jong yüing-li yiu sing-ing c'ih-le, kông, “Keh z Ngô ts'ing-e-keh N-ts: ng-he iao t'ing Ge.”

·36 Keh sing-ing le z-'eo, tsih-yiu Yia-su Z-kyi ze-teh. Meng-du feh kông, ge-he su mông-djôh z-kön keh z-'eo ih-ting feh teh bih-nying kông.

·37 DI-NYI nyih, ge-he tseo-lôh sæn, yiu hyü-to nying tsih Yia-su.

·38 Nen-cong ih-ke nying ao-hyiang, kông, “Sin-sang, gyiu Ng mông-mông ngô n-ts; ing-yü z ngô doh-ke n-ts.

·39 Yiu ih-ke kyü vu-djôh ge, ziu mah-ding si-ky'i-le; tsông ge ts'iu-kying-bæh-kweh, k'eo t'u bah-væh; tsông ge ziu siang, kyü c'ih-k'e z næn.

·40 Ngô gyiu Ng-keh meng-du kön ge c'ih; ge-he feh neng-keo.”

·41 Yia-su we-teh kông, “Be-nyih feh siang-sing-keh si-de! Ngô wæ iao teh ng-he jü-de tao kyi-z, wæ iao zing-ne ng-he tao kyi-z? Ng-keh n-ts ta i le.”

·42 Ge le z-'eo, kyü yi tsông ge tih-tao ts'iu-kying-bæh-kweh. Yia-su tsah-væh we-u kyü, i-hao keh siao-nying, kao peh ge pang.

·43 Cong-nying mông-djôh Zông-ti-keh do neng-kön tu hyi-gyi. Cong-nying ze-kæn hyi-gyi Yia-su ih-ts'ih su tso z-'eo, Yia-su teh meng-du kông,

·44 “Nying-keh N-ts tsiang-le iao song peh nying-keh siu-li: keh shih-wa ng-he hao k'ông ze ng-tô-li.”

·45 Ge-he feh tong keh shih-wa; z ing-zông, peh ge-he feh ming-bah: ah feh kön meng Ge keh shih-wa-keh i-s.

·46 MENG-DU ziu jü-de nyi-leng, nô-ih-ke iao sön do.

·47 Yia-su hyiao-teh ge-he sing-li-keh nyi-leng, ziu ta ih-ke siao-nying, peh ge gyi ze Z-kyi sing-pin,

·48 teh meng-du kông, “Ziah yiu nying yü Ngô-keh ming-deo tsiao-tsih keh siao-nying, ziu-z tsiao-tsih Ngô: ziah yiu nying tsiao-tsih Ngô, ziu-z tsiao-tsih ts'a Ngô le cü-ts: ng-he cong-nying li-min ting siao cü-ts we tso do.”

·49 Iah-'ön ziu kông, “Sin-sang, ngô-he mông-djôh ih-ke nying yüong Ng-keh ming-deo kön-c'ih kyü; ngô-he tsu-lao ge, ing-yü ge feh keng ngô-he.”

·50 Yia-su teh ge kông, “Feh iao tsu-lao ge: feh tso ngô-he te-deo ziu-z ngô-he-keh pông-siu.”

·51 YIA-SU sing t'in nyih-ts kw'a tao, Ge ziu k'ô-ding cü-i tao Yia-lu-sæh-lang k'e,

·52 tang-fæh ts'a-s ku-sin: ge-he ziu k'e, tseo-tsing Sæh-mô-li-ô ih-ke hyiang-ts'eng, yü Ge bi-bæn.

·53 Keh ts'eng-zông nying feh tsiao-tsih Ge, ing-yü Ge hyiang Yia-lu-sæh-lang k'e.

·54 Ge meng-du Ngô-kôh teh Iah-'ön mông-djôh keh z-kön, ziu kông, “Cü, Ng iao ngô-he feng-fu ho jong t'in kông-lôh, mih-gao ge-he feh, ziang zin-deo Yi-li-ô su tso?”

·55 Yia-su le-cün tsah-væh ge-he, kông, “Ng-keh sing tsa-sang ng-he z-kyi feh hyiao-teh.

·56 Nying-keh N-ts feh-z le djü-mih nying-keh sing-ming, z le kyiu ge.” Ge-he ziu tao bih-ke hyiang-ts'eng k'e.

·57 Ge-he tseo lu z-'eo, yiu ih-ke nying teh Ge kông, “Cü, Ng feh-leng tao 'ah-yi k'e ngô iao keng Ng.”

·58 Yia-su teh ge kông, “Wu-li yiu dong, t'in-k'ong-keh tiao yiu k'o; dæn-z Nying-keh N-ts m-yiu su-ze djü.”

·59 Yi teh ih-ke nying kông, “Keng Ngô le.” Ge kông, “Cü, peh ngô cün-k'e sin ön-tsông ngô pang.”

·60 Yia-su teh ge kông, “Peh s-nying tsông ge s-nying; ng k'e djün Zông-ti-keh koh.”

·61 Wæ-yiu ih-ke nying kông, “Cü, ngô we keng Ng; tsih-z ngô u-li nying peh ngô sin k'e feng-bih.”

·62 Yia-su teh ge kông, “Siu nyih li-sao, ngæn hyiang-'eo cü-ts, z feh 'eh-djôh Zông-ti-keh koh.”


## Lk. 10.

**_1 Kyi-toh ts'a ts'ih-zih-ke meng-du k'e djün-dao tso gyi-z; 17 feng-fu ge feh iao yü kyü voh ge hwön-hyi, yü ming-z sia ze t'in iao hwön-hyi; 21 Yia-su kön-zia Ge Vu-ts'ing-keh eng-yü; 23 Ge Z-keh pah-sing yiu foh; 25 t'ong-ts kao leh-fæh sin-sang tsa neng-keo teh-kyiu, yi t'ong-ts ge kæh-nying z ge ling-sô; 41 p'i-bing Mô-da, ts'ing-tsæn Mô-li-ô._**

·1 KEH z-kön ts-'eo Cü yi sih-lih ts'ih-zih-ke nying, liang-ke liang-ke ts'a ge-he sin tao Ge su iao tao-keh kôh zing-li kôh di-fông.

·2 Cü teh ge-he kông, “Nyin-zing da-joh, tso kong nying siao: su-i ng-he hao gyiu siu-keh Cü-nying-kô ts'a kong-nying k'e siu-keh.

·3 Ng-he k'e: Ngô ts'a ng-he ziang siao-yiang tseo-tsing za-lông cong-yiang.

·4 Iao-yü, pao-voh, 'a, tu feh iao ta: lu-zông ah feh iao ts'ing nying ön.

·5 Jü-bin tseo-tsing kæh-nying u-li, ing-ke sin kông, ‘Dæn-nyün bing-ön ling-djôh keh-veng nying-kô.’

·6 Keh-veng nying-kô ziah yiu ing-ke teh-djôh bing-ön-keh nying, ng-he-keh bing-ön we ling-djôh ge: ziah feh-z, ning-gyiu we kyü peh ng-he.

·7 Djü ze keh-veng nying-kô, ge-he kyüong-ing ng-keh meh-z hao ky'üoh hao hæh: ing-yü kong-nying teh-djôh ge kong-din z ing-ke. Feh iao jong keh-veng peng-ku bih-veng.

·8 Jü-bin tseo-tsing nô zing-li, ge-he ziah tsiao-tsih ng-he, su pa ze ng min-zin hao ky'üoh:

·9 yiu bing-nying i ge hao, wæ iao teh ge-he kông, ‘Zông-ti-keh koh z teh ng-he gying-gao.’

·10 Jü-bin tseo-tsing nô zing-li, ziah feh tsiao-tsih ng-he, hao tseo-tao ka-zông, kông,

·11 ‘Ziu-z ng-he zing-li-keh hwe-dzing, üong ze ngô kyiah, ngô-he hyiang ng-he tæn-lôh: dæn-z keh-yiang iao hyiao-teh , Zông-ti-keh koh z teh ng-he gying-gao.’

·12 Ngô teh ng kông, Tao sing-p'ön nyih, Su-to-mô-keh ying-væh pi keh zing-li wæ ky'ing.

·13 “Ng Ko-læh-sing yiu 'o! ng Pah-se-da yiu 'o! ing-yü ze ng-he cong-yiang su tso-keh gyi-z, ziah tso ze T'e-lo Si-teng, ge tsao-yi zo ze di p'i-mô ta-hwe hwe-ke.

·14 Tao sing-p'ön nyih, T'e-lo, Si-teng keh ying-væh pi ng-he wæ ky'ing.

·15 Kô-pah-nong, ng yi-kying sing tao t'in, tsiang-le iao fæn-lôh tao ing-s.

·16 “T'ing ng-he cü-ts ziu-z t'ing Ngô; in-ky'i ng-he, ziu-z in-ky'i Ngô, in-ky'i Ngô ziu-z in-ky'i ts'a Ngô le Cü-ts.”

·17 Keh ts'ih-zih meng-du ting hwön-hyi cün-le, kông, “Cü, yü Ng-keh ming-deo lin kyü tu voh ngô-he.”

·18 Yia-su teh ge-he kông, “Ngô mông-djôh Sæh-dæn ziang sin-din jong t'in tih-lôh.

·19 Ngô s-peh ng-he gyün-ping hao dæh zô teh zô-hyih, æh-voh dziu-dih ih-ts'ih-keh neng-kön: m-yiu ih-yiang we 'e ng-he.

·20 Dæn-z feh iao yü kyü voh ng-he hwön-hyi; iao yü ng-he-keh ming-z sia ze t'in hwön-hyi.”

·21 Keh z-'eo Yia-su ze-ü Sing-Ling ting hwön-hyi, kông, “Vu-ts'ing, Ngô zia-zia Ng, t'in-di-keh Cü, ing-yü Ng tsô-lao keh-sih z-kön feh peh ts'ong-ming ze-neng cü-ts hyiao-teh, z hyin-c'ih peh siao-nying: Vu-ts'ing, nyün-z, ing-yü z Ng su hwön-hyi-keh ts-i.

·22 Væn-veh tu z Ngô Vu-ts'ing kao-de Ngô: djü Vu-ts'ing ts-nga, m-nying sih-teh N-ts; djü N-ts, teh N-ts k'eng hyin-c'ih peh ge cü-ts ts-nga, m-nying sih-teh Vu-ts'ing.

·23 Ziu le-cün, ön-cong teh meng-du kông, “Mông-djôh ng-he su mông z-kön, ge-keh ngæn yiu foh:

·24 Ngô teh ng kông, Yiu hyü-to sin-ts-nying teh wông-ti siang mông ng-he su mông-djôh; vong mông-djôh-ku; siang t'ing ng-he su t'ing-djôh, vong t'ing-djôh-ku.”

·25 YIU ih-ke kao leh-fæh sin-sang gyi-ky'i s-s Yia-su, kông, “Sin-sang, ngô ing-ke tsa tso-fæh hao teh-djôh üong-yün weh-ming?”

·26 Yia-su teh ge kông, “Leh-fæh tsa-sang sia-lôh? ng tsa doh-fæh?”

·27 Ge we-teh kông, “Ng ing-ke zing-sing, zing-ling, zing-lih, zing-i, e-kying Cü ng-keh Zông-ti; ing-ke e-sih ling-sô teh z-kyi ih-yiang.”

·28 Yia-su teh ge kông, “Ng we-teh feh dzæn: t'ih tso ziu hao weh.

·29 Ge z iao sön z tsing-dzih, teh Yia-su kông, “Ngô ling-sô z kæh-nying?”

·30 Yia-su we-teh kông, “Yiu ih-ke nying jong Yia-lu-sæh-lang tseo-lôh Yia-li-ko; p'ong-djôh gyiang-dao, ge-he pôh ge i-zông, tang-siang ge, pön-s-pön-weh tön-gao diao-k'e.

·31 Ziu yiu ih-ke tsi-s jong keh-da lu tseo-lôh: mông-djôh keh nying, ziu bi-ku keh-pin tseo-k'e.

·32 Wæ-yiu ih-ke Li-vi nying tao keh su-ze, tseo-le mông, ah bi-ku keh-pin k'e.

·33 Yi yiu ih-ke ku-lu Sæh-mô-li-ô nying, tseo-tao ge su-ze: ih mông-djôh, ziu fæh z-pe-sing,

·34 tseo-tao sing-pin, tang-siang su-ze pao hao, do yiu teh tsiu fu hao; tông ge gyi-zông z-keh cong-sang, ta tao k'ah-tin, tsiao-ku ge.

·35 Di-nyi nyih ky'i-sing z-'eo, do-c'ih nyi-din nying-ts kao peh tin-cü, teh ge kông, ‘Ng iao tsiao-ku ge; ziah-z yüong to, ngô cün-le we wæn ng.’

·36 Tsiao ng mông-le, keh sæn-ke nying nô-ih-ke z p'ong-djôh gyiang-dao cü-ts-keh ling-sô?”

·37 Ge kông, “E-lin ge cü-ts ziu-z.” Yia-su ziu teh ge kông, “Ng k'e, tsiao ge t'ih tso.”

·38 GE-HE tseo-lu z-'eo, Yia-su tseo-tsing ih-ke hyiang-ts'eng: yiu ih-ke nyü-nying ming-z Mô-da nying-tsih Ge tao u-li.

·39 Mô-da yiu ih-ke ts-me ming-z Mô-li-ô, ge zo ze Yia-su kyiah-zin, t'ing Ge kông.

·40 Mô-da yü kyüong-ing z-kön to sing-li hông-mông; tseo-le kông, “Cü, ngô ts-me 'eo ngô ih-ke nying bæn kyüong-ing Ng feh kwön-tsiang? Ao ge le pông-zu ngô.

·41 Yia-su we-teh ge kông, “Mô-da, Mô-da, ng iu-zeo hyü-to z-kön sing-li mông-lön:

·42 dæn-z ih-yiang z iao-kying: keh hao z-kön Mô-li-ô yi-kying kæn-djôh, feh neng deh k'e.”


## Lk. 11.

**_1 Kyi-toh kao meng-du tsa tao-kao, yi ing-ke z-k'eh tao-kao: 11 Zông-ti ziu we s-peh ngô hao meh-z. 14 Kön-c'ih ô-lao kyü, tsah-væh sih-doh-keh Fæh-li-se nying: 28 kông kæh-nying yiu foh: 29 djün-dao peh pah-sing, 37 tsah-væh Fæh-li-se nying, doh-shü-nying teh kao leh-fæh sin-sang, yü ge z kô-mao yü-zin._**

·1 YIA-SU ze ih-ke di-fông tao-kao. Tao-kao wön, yiu ih-ke meng-du teh Ge kông, “Cü, kao ngô-he tao-kao, ziang Iah-'ön kao ge meng-du.

·2 Yia-su teh ge-he kông, “Ng-he tao-kao ing-ke kông, “Ngô-he Vu-ts'ing ze t'in-zông, dæn-nyün cong-nying tseng-kying Ng sing-zin-keh ming-deo. Dæn-nyün Ng-keh koh we le. Dæn-nyün Ng-keh ts-i we tso-zing ze di ziang ze t'in.

·3 Su iao-keh liang-zih nyih-nyih s-peh ngô-he.

·4 Sô-min ngô-he ze; ing-yü ngô-he ah sô-min væn-pah ky'in ngô-he-keh tsa. Feh iao peh ngô-he p'ong-djôh mi-'oh; kyiu ngô-he t'eh-c'ih hyüong-ôh.”

·5 Yi teh ge-he kông, “Ng-he cong-yiang kæh-nying yiu ih-ke bong-yiu, pön-yia tseo tao ge u-li, kông, ‘Bong-yiu, tsia sæn-ke ping peh ngô;

·6 ing-yü ngô yiu ih-ke ku-lu bong-yiu tao ngô u-li, ngô m-kao hao kyüong-ing ge;’

·7 li-min cü-ts we-teh kông, ‘Hyiao ts'ao ngô: meng yi-kying kwæn-gao, ngô teh n-nô ze min-zông; ngô feh neng nang-ky'i do peh ng.’

·8 Ngô teh ng kông, Shü-tsih feh yü bong-yiu zing-veng, feh nang-ky'i do peh ge; yü ge feh hyih, pi-ding nang-ky'i, do peh ge i ge yüong-dziang.

·9 Ngô yi teh ng kông, Ng-he gyiu, tsong we peh ng; zing, tsong-we zing-djôh; k'ao meng, tsong we k'e peh ng.

·10 Ing-yü væn-pah gyiu-keh we teh-djôh; zing-keh we zing-djôh; k'ao meng-keh we k'e peh ge.

·11 “Ng-he cong-yiang tso pang-keh, ziah-z n-ts le t'ao ih-ke ping, kæh-nying we peh ge ih-kw'e zih-deo? le t'ao ih-kwang ng, kæh-nying we peh ge ih-kwang zô tông ng?

·12 le t'ao ih-ke kyi-ts, we peh ge ih-ke zô-shih feh?

·13 Ng-he shü-tsih z ôh-nying, ah hyiao-teh do hao meh-z peh n-nô, 'o-hyüong t'in-zông Vu-ts'ing feh kang-kô iao s Sing-Ling peh gyiu Ge cü-ts?”

·14 YIA-SU kön-c'ih ih-ke kyü, z ô-lao kyü. Kyü c'ih-le, ô-lao ziu kông wa; cong-nying tu hyi-gyi.

·15 Nen-cong yiu-sih kông, “Ge z k'ao-djôh kyü-wông Bih-si-poh  kön-c'ih kyü.”

·16 Wæ-yiu nying s-s Ge, iao Ge jong t'in hyin-c'ih dziao-deo.

·17 Yia-su hyiao-teh ge-he i-s, teh ge-he kông, “Væn-pah koh-veng feng-k'e siang-tsang, tsong we pin hông-di; ih-kô feng-k'e siang-tsang, tsong we se-ba.

·18 Zia-z Sæh-dæn feng-k'e siang-tsang, ge koh-veng tsa-sang lih-teh-lao? ing-yü ng-he kông Ngô z k'ao-djôh Bih-si-poh kön-c'ih kyü.

·19 Ngô kön-c'ih kyü ziah-z k'ao-djôh Bih-si-poh, ng z-keh n-ts kön-c'ih kyü z k'ao-djôh kæh-nying? Su-i ge-he we sing-p'ön ng.

·20 Ngô kön-c'ih kyü ziah-z k'ao-djôh Zông-ti-keh tsih-mih-deo, Zông-ti-keh koh yi-kying ling-djôh ng-he.

·21 Yiu ih-ke hao-hön tsiah kw'e-kæh ta kyüing-ky'i pao-wu z-kyi u-li, keh z-'eo ge-keh kô-s tu pao-lao:

·22 dæn-z yiu neng-kön do-jü ge cü-ts tseo-le tang-ying ge, ziu deh ge su i-k'ao-keh kw'e-kæh teh kyüing-ky'i, feng-k'e ge-keh kô-s.

·23 Feh teh Ngô jü-de cü-ts, ziu-z Ngô te-deo; feh teh Ngô siu-le cü-ts, ziu-s sæn-gao.

·24 “We-u kyü li-k'e nying-keh sing-zông, ziu ze m-shü hông-di tseo-le-tseo-k'e, zing ön-weng: zing-feh-djôh; ziu kông, ‘Ngô we tseo-cün tao tseo-c'ih-keh u-li k'e.’

·25 Tseo-tao mông-djôh li-min sao kön-zing, tsông-ky'i hao.

·26 Ziu k'e, ta ts'ih-ke kyü pi ge-z wæ ôh; tseo-tsing djü: keh nying 'eo-le-keh di-bu pi zin-deo kang-kô feh hao.”

·27 Yia-su kông keh-sih z-kön z-'eo, cong-nying li-min yiu ih-ke nyü-nying ao-ky'i-le, kông, “Sang-yiang Ng, ü Ng na cü-ts yiu foh.”

·28 Yia-su kông, “Wæ-z t'ing-djôh Zông-ti dao-li pao-siu ge yiu foh.”

·29 Cong-nying tsi-le, Yia-su ziu kông, “Keh z hyüong-ôh si-de: ge siang gyiu gyi-z; djü sin-ts Iah-nô-keh gyi-z ts-nga tsong feh peh ge mông zah-m gyi-z.

·30 Ing-yü yi-zin Iah-nô tso gyi-z peh Nyi-nyi-vi nying mông, z-t'ih Nying-keh N-ts ah peh keh si-de mông.

·31 Nön-pin-keh nyü-wông tao sing-p'ön nyih-ts we jü-de nang-ky'i, ding keh si-de nying-keh ze: ing-yü ge jong di-keh zing-deo le t'ing Su-lo-meng ts'ong-ming shih-wa; dæn-z ze-i yiu pi Su-lo-meng wæ do.

·32 Nyi-nyi-vi nying tao sing-p'ön nyih-ts we jü-de nang-ky'i, ding keh si-de nying-keh ze: ing-yü ge-he t'ing Iah-nô-keh ky'ün-hwa, ziu hwe-ke; dæn-z ze-i yiu pi Iah-nô wæ do.

·33 “M-yiu nying tin teng k'ông ze ing-zông su-ze, 'oh-tsia fông ze teo-'ô, tsong fông teng-de zông, peh tseo-tsing cü-ts hao mông-djôh keh liang-kwông.

·34 Ngæn z sing-t'i-keh teng: ng-keh ngæn ziah-z liang, jün sing-t'i yiu kwông; ngæn ziah feh liang, jün sing-t'i z heh-ön.

·35 Su-i, iao liu-sing ng-keh liang-kwông, min-teh heh-ön.

·36 Ng jün sing-t'i ziah-z yiu kwông, 'ao-vu heh-ön, jün sing-t'i z ting liang, ziang teng t'eo-c'ih liang-kwông tsiao-djôh ng.”

·37 YIA-SU kông wa z-'eo, yiu ih-ke Fæh-li-se nying ts'ing Ge jü-de ky'üoh-væn: Ge tseo-tsing zo-zih.

·38 Keh Fæh-li-se nying mông-djôh Ge feh si siu ky'üoh-væn, ziu hyi-gyi.

·39 Cü teh ge kông, “Ng-he Fæh-li-se nying wön-tsæn teh beng nga-min we si kön-zing; ng-he li-min din mön gyiang-wang hyüong-ôh.

·40 Nge-beng-keh nying, zao nga-min Cü-ts ah ky'i feh-z zao ge li-min?

·41 Neng-ts yüong ng-he pe-beng li-min-keh meh-z tsiu-tsi nying; ng-he yiang-yiang ziu sön kyih-zing.

·42 Ng-he Fæh-li-se nying yiu 'o! ing-yü bôh-'o, yüing-hyiang, teh pah-yiang ts'e, zih-ku hyin-zông ih-ku, tsih-z feh liu-sing kong-nyi teh e-kying Zông-ti: dæn-z keh-yiang ing-ke tso, bih-yiang ah feh-k'o lôh-gao.

·43 Ng-he Fæh-li-se nying yiu 'o! ing-yü jü-we-dông hwön-hyi zo zông-yü, ka-z-zông hwön-hyi nying ts'ing ng ön.

·44 Doh-shü-nying teh Fæh-li-se nying, ng-he kô-hao-nying yiu 'o! ing-yü ng-he ziang mông-feh-c'ih-keh veng-mo, tseo ze zông-min cü-ts feh hyiao-teh.”

·45 Yiu ih-ke kao leh-fæh sin-sang teh Ge kông, “Sin-sang, Ng t'ih kông ah z k'ön-ky'ing ngô-he.”

·46 Yia-su kông, “Ng-he kao leh-fæh sin-sang ah yiu 'o! ing-yü ng-he peh næn-tæn-keh djong-tæn fông ze bih-nying kyin-kæh-deo; keh djong-tæn, ng-he z-kyi lin ih-ke tsih-mih-deo fe bang-djôh ge.

·47 Ng-he yiu 'o! ing-yü ng-he ky'i-zao sin-ts-nying-keh veng-mo, ng tsu-tsong su sæh.

·48 Su-i, ng-he te-tsing ge, yi hwön-hyi ng tsu-tsong su tso: ing-yü ng-he tsu-tsong sæh ge, ng-he peh ge tso veng.

·49 Su-i keh-yü ts'ong-ming-keh Zông-ti kông, ‘Ngô we ts'a sin-ts-nying teh s-du tao ge-he su-ze; yiu-sih ge-he we tsông-s, yiu-sih kön ge c'ih;

·50 jong zao t'in-di su liu-c'ih sin-ts-nying-keh hyüih tu meng keh-de t'ao-wæn;

·51 jong Ô-pah-keh hyüih tao Sæh-kô-li-ô-keh hyüih, ziu-z sæh ze tsi-dæn teh sing-din cong-yiang.’Ngô lao-zih teh ng kông, pih-ding meng keh-de t'ao-wæn.

·52 Ng-he kao leh-fæh sin-sang yiu 'o! ing-yü ng deh ts-sih-keh so-z: ng-he z-kyi feh tseo-tsing, yi tsu-lao ze-teh tseo-tsing cü-ts.”

·53 Yia-su teh ge-he kông keh shih-wa z-'eo, doh-shü-nying teh Fæh-li-se nying ting ky'i-'eng Ge, bön-meng Ge hyü-to shih-wa;

·54 s-'ô t'ing Ge, iao jong Ge k'eo-li su kông shih-wa kao Ge.


## Lk. 12.

**_1 Kyi-toh feng-fu meng-du kying-vông kô-hao z-kön, iao fông-tæn djün-dao: 13 Yia-su yüong ze-cü ts'ah-gao koh-ts'ông tse ky'i do-ting-keh pi-fông ts-ying pah-sing kying-vông t'ön-sing. 22 Ngô-he feh iao ku-yü siang si-zông meh-z, 31 ing-ke gyiu Zông-ti-keh koh, 33 tsiu-tsi gyüong-nying, 36 teng-'eo Cü tse le. 41 Kyi-toh-keh nu-boh iao cong-sing, 49 iao kying-vông pih-næn z-kön. 54 T'in-ky'i ge-he we bin-c'ih, eng-yü-keh nyih-ts ge-he bin-feh-c'ih, 58 iao vông-bi ying-væh._**

·1 Keh z-'eo yiu kyi-væn nying jü-zih, yü-ts dæh-le-dæh-k'e, Yia-su sin teh meng-du kông, “Ng-he iao kying-vông Fæh-li-se nying-keh kao-shü, ziu-z kô-hao.

·2 M-yiu s-'ô z-kön fe lu-c'ih: m-yiu ing-mön z-kön fe peh nying hyiao-teh.

·3 Su-i ng-he ze ön-cong su kông, we peh nying ze ming-liang t'ing-djôh; ng-he ze vông-kæn p'oh ng-tô-deo kông-keh, yiu nying ze oh-zông djün-yiang.

·4 “Ngô-keh bong-yiu, Ngô teh ng kông, Tsih we sæh sing-t'i, 'eo-deo bih-yiang feh neng tso, feh iao p'ô ge.

·5 Ngô t'ong-ts ng-he ing-ke p'ô-keh: ziu-z sæh ng ts-'eo wæ-yiu gyün-ping tön ng lôh di-nyüoh Cü-ts; Ngô lao-zih teh ng kông, ng-he ing-ke p'ô Ge.

·6 Ng-tsih tsiang ky'i feh-z nyi-feng nying-ts hao ma? ze Zông-ti min-zin ih-tsih ah fe mông-kyi.

·7 Ziu-z ng-keh deo-fæh tu su-ku. Su-i feh iao p'ô: ng-he z pi hyü-to tsiang wæ kyü-djong.

·8 “Ngô teh ng kông, Væn-pah ze nying min-zin tsiao-nying Ngô, Nying-keh N-ts ze Zông-ti-keh t'in-s min-zin ah we tsiao-nying ge:

·9 ze nying min-zin feh tsiao-nying Ngô cü-ts, ze Zông-ti-keh t'in-s min-zin ah feh tsiao-nying ge.

·10 Væn-pah kông shih-wa teh-ze Nying-keh N-ts, hao sô ge: dæn-z sih-doh Sing-Ling cü-ts z sô-feh-gao.

·11 Nying bæh ng-he tao jü-we-dông, tao kwön-fu teh yiu gyün-ping cü-ts min-zin, feh yüong zeo tsa kông-fæh, tsa feng-p'eo, 'oh-tsia zah-m shih-wa hao kông:

·12 ing-yü Sing-Ling ziu we t'ong-ts ng-he su ing-ke kông shih-wa.”

·13 CONG-NYING li-min yiu ih-ke teh Yia-su kông, “Sin-sang, feng-fu ngô hyüong-di teh ngô jü-de feng sæn-nyih.

·14 Yia-su teh ge kông, “Nying, kæh-nying lih Ngô ze ng-he cong-yiang tso p'ön-tön kwön yü ng feng sæn-nyih?”

·15 Ziu teh ge-he kông, “Ng-he iao liu-sing vông-bi t'ön-sing: ing-yü nying-keh sing-ming feh-z ze-ü kô-s to.”

·16 Ziu teh ge-he kông ih-ke pi-fông, “Yiu ih-ke ze-cü, ge din-di-keh nyin-zing ting hao:

·17 ge z-kyi sing-li wa-sön, kông, ‘Ngô c'ih-sæn m-c'ü k'ông; tsa tsông-fæh?’

·18 Yi kông, ‘Ngô t'ih tso: koh-ts'ông ts'ah-gao, tse ky'i do-ting; ngô c'ih-sæn teh ho-veh ze-kæn hao k'ông.

·19 Ziu teh ngô ling-weng kông, Ling-weng, ng yiu hyü-to ho-veh ze-kæn, hyü-to nyin-su hao yüong; keh-ts'iah ng hao ön-weng, hao ky'üoh hao hæh, hao kw'a-weh.’

·20 Dæn-z Zông-ti teh ge kông, ‘Nge-beng-keh nying, kying-nying mæn-deo iao t'ao ng ling-weng wæn; ng su bi-bæn-keh peh kæh-nying?’

·21 Væn-pah yü z-kyi tsih-djü ze-veh, ze Zông-ti min-zin feh tso ze-cü, ah z-t'ih.”

·22 Ge ziu teh meng-du kông, “Su-i Ngô teh ng kông, Feh-k'o yü sing-ming iu-zeo, zah-m ky'üoh; ah feh-k'o yü sing-t'i iu-zeo, zah-m tsiah.

·23 Sing-ming pi ky'üoh-zih kyü-djong, sing-t'i pi i-zông iao-kying.

·24 Hao ts'eng-tao la-ô, ge feh cong, yi feh siu-keh; m-yiu koh-ts'ông m-yiu dzæn-vông; Zông-ti ah we yiang ge: ng-he pi tiao to-siao kyü-djong!

·25 Ng-he ziah-z iu-zeo, nô-ih-ke neng-keo to tso ih-k'eh nying?

·26 Su-i, keh ting siao-keh ng-he tso-feh-tao, yü-to tsa-sang iao iu-zeo?

·27 Hao s-ts'eng pah-'eh-hwa, ge tsa do-ky'i-le: feh lao-loh, yi feh fông-min; Ngô teh ng kông, ziu-z Su-lo-meng ting yüong-wa z-'eo, ge tsiah-sih ah feh gyih jü ih-tô pah-'eh-hwa.

·28 Yia-ts'ao kying-nying ze-teh, t'in-nyiang tön ze ho-lu, Zông-ti wæ we z-t'ih tang-pæn ge; 'o-hyüông ng-he, siao siang-sing cü-ts?

·29 “Ng-he feh iao gyiu zah-m ky'üoh, zah-m hæh, ah feh iao zeng nyi-'oh sing.

·30 Keh-sih tu z bih-koh-nying su gyiu: ng-he Vu-ts'ing hyiao-teh ng su iao.

·31 Dæn-z ng-he iao gyiu Zông-ti-keh koh, keh ih-ts'ih-keh tu we kô-ts'eo peh ng.

·32 Ng-he siao-siao ih-pæn yiang, hyiao hôh, keh koh z ng-he Vu-ts'ing hwön-hyi s-peh ng.

·33 Ng-he su yiu, ma-gao, tsiu-tsi nying; yü z-kyi bi-bæn t'in-zông fe gyiu-keh dzin-de, yüong feh-wön-keh ze-veh, dao-zeh tseo-feh-tao, cü-djong fe cü su-ze.

·34 Ing-yü ng-keh ze-veh ze 'ah-yi, ng-keh sing ah ze 'ah-yi.

·35 “Ng-he kyi-iao-ta iao kyi hao, teng iao tin hao;

·36 ng-he z-kyi iao ziang nying teng-'eo cü-nying-kô, jong ky'üoh c'ü-ts'ing-tsiu cün-le; ge le, k'ao-meng, lih-k'eh hao k'e peh ge.

·37 Cü-nying-kô ih-tao, mông-djôh ge-he kying-sing teng-'eo, keh-sih nu-boh ziu yiu foh: Ngô lao-zih teh ng kông, Cü-nying-kô z-kyi pih-ding kyi kyi-iao-ta, ao ge-he zo-zih, z-kyi le voh-z ge-he.

·38 Wæ-z nyi-kang le, sæn-kang le, mông-djôh ge-he z-t'ih, keh-sih nu-boh ziu yiu foh.

·39 Kô-cü ziah hyiao-teh zeh zao z-'eo le, pih-ding kying-sing, fe 'eo ge oh-li ts'ah dong, keh z ng-he hyiao-teh.

·40 Su-i ng-he ah ing-ke yü-bi: ing-yü ng-he ts'eng-feh-tao z-'eo Nying-keh N-ts we le.”

·41 Pi-teh teh Ge kông, “Cü, keh pi-fông wæ-z tæn-tsih yü ngô-he kông, wæ-z lin cong-nying?”

·42 Cü kông, “Kæh-nying z cong-sing ts'ong-ming-keh tsông-kwön, cü-nying-kô t'ôh ge kwön u-li-keh nying, jü z-'eo tsiao-su feng k'eo-liang peh ge?

·43 Cü-nying-kô tseo-le. mông-djôh nu-boh z-t'ih tso-fæh, keh nu-boh yiu foh.

·44 Ngô lao-zih teh ng kông, Cü-nying-kô we peh ge kwön ge ih-ts'ih su yiu.

·45 Ziah yiu nu-boh sing-li kông, ‘Ngô cü-nying-kô wæ mi le;’ziu tang keh-sih nön-nyü yüong-nying, z-kyi ky'üoh hæh ky'üoh-tsiu-cü;

·46 keh nu-boh ts'eng-feh-tao nyih-ts, feh hyiao-teh z-zing, ge-keh cü-nying-kô le-gao, ziu iao tang ge li-'e, peh ge teh feh cong-sing cü-ts jü-de ziu ying-væh.

·47 Hyiao-teh ge cü-nying-kô-keh i-s, feh sin vông-bi, ah feh i ge-keh i-s tso, keh nu-boh iao tang hyü-to kyi-su;

·48 feh hyiao-teh cü-ts, ziah tso ing-ke tang z-kön, tang ge kyi-su siao. Væn-pah peh ge to cü-ts, iao ge ah to: væn-pah kao-de ge to-keh, t'ao ge ah iao kah-nga to.

·49 “Ngô le z iao tön ho ze di-zông; ziah-z yi-kying dziah-ky'i-le, ky'i feh-z Ngô su nyün?

·50 Ngô yiu ih-ke si-li iao ziu; keh si-li vong tso-zing Ngô sing tsa dziah-kyih!

·51 Ng-he ts'eng Ngô le peh si-zông yiu t'a-bing feh? Ngô teh ng kông, Feh-z; iao peh ge feng-tsang:

·52 jong-kying-yi-'eo, ih-kô li-min ng-ke nying iao jü-de feng-tsang, sæn-ke teh liang-ke, liang-ke teh sæn-ke.

·53 Pang teh n-ts, n-ts teh pang; nyiang teh nô, nô teh nyiang; kô-nyiang teh sing-vu, sing-vu teh kô-nyiang, tu we siang-tsang.”

·54 Yia-su ziu teh cong-nying kông, “Ng-he mông-djôh ih-tu yüing jong si-pin nang-zông, ziu kông, ‘Iao lôh yü;’'eo-deo yü we lôh.

·55 Mông-djôh fong jong nön-pin c'ü-le, ziu kông, ‘T'in-kô iao nyih;’'eo-deo we nyih.

·56 Kô-hao-nying, t'in-di-keh ky'i-seh ng-he we bin-teh-c'ih; yin-ze z-'eo ng-he tsa-sang bin-feh-c'ih?

·57 Ng-he tsa-sang z-kyi feh neng bin-c'ih kong-nyi?

·58 Ng teh te-deo jü-de k'e kyin kwön z-'eo, pön-lu yüong kön-kying wa-sön t'eh-c'ih ge siu-li; sang-teh bæh ng tao kwön su-ze, kwön kao-de peh ts'a-yüoh, ts'a-yüoh kwæn ng ze kæn-lao.

·59 Ngô teh ng kông, Ih-'ao ih-li vong wæn-wön, ng tsong feh neng tseo-c'ih.”


## Lk. 13.

**_1 Kyi-toh djün hwe-ke keh dao-li. 6 Iao tsôh-lôh fe kyih ko-keh vu-hwa-ko jü. 11 Yia-su i iao-kweh heo-pe-keh nyü-nying; 18 yüong ka-ts'e-ts teh kao-shü-keh pi-fông ka-shih Zông-ti dao-li-keh neng-kön: 24 ky'ün nying tsing 'æh-tsæh-keh meng, 31 tsah-væh Hyi-leh teh Yia-lu-sæh-lang nying._**

·1 Keh z-'eo yiu nying le t'ong-ts Yia-su, kông, Pi-læh-to peh Kô-li-li nying-keh hyüih teh ge-he tsi-veh 'o jü-de.

·2 Yia-su we-teh ge-he kông, “Keh-sih Kô-li-li nying ziu t'ih do næn, ng ts'eng z pi t'ong Kô-li-li nying kah-nga yiu ze feh?

·3 Ngô teh ng kông, Feh-z: ng-he ziah feh hwe-ke, ah tu iao mih-gao.

·4 Wæ-yiu keh zih-pæh-ke ze Si-lo-ô, ih-ke kao-leo tao-gao næh-s, ng ts'eng ge z pi t'ong djü ze Yia-lu-sæh-lang-keh nying kah-nga yiu ze feh?

·5 Ngô teh ng kông, Feh-z: ng-he ziah feh hwe-ke, ah tu iao mih-gao.”

·6 Ziu kông keh pi-fông; “Yiu ih-ke nying yiu vu-hwa-ko jü cong ze ge bu-dao-yün; tseo-le zing ko-ts, zing-feh-djôh.

·7 Ziu teh kwön yün-keh nying kông, ‘Keh-cü vu-hwa-ko jü ngô le zing ko-ts yi-kying sæn-nyin, zing-feh-djôh: tsôh ge gao; 'o-yüong peh ge bah-ts'iu t'u-lih?’

·8 kwön yün-keh we-teh ge kông, ‘Cü, kying-nyin ts'ia peh ge ze-teh, teng ngô peh ge deo-ky'ün leo-ku ing liao:

·9 ziah-z kyih-ko, ziu hao; ziah feh kyih-ko, 'eo-deo k'o-i tsôh ge gao.’”

·10 ÖN-SIH-NYIH Yia-su ze ih-ke jü-we-dông kao-hyüing.

·11 Yiu ih-ke nyü-nying bi kyü vu-keh sang-bing zih-pæh nyin; iao-kweh heo-le, nang-feh-dzih.

·12 Yia-su mông-djôh ge, ziu ao ge le, teh ge kông, “Nyü-nying, ng-keh bing z t'eh-gao.”

·13 Ziu liang-tsih siu en-en ge: nyü-nying dzih-ky'i, yüong-wa Zông-ti.

·14 Kwön jü-we-dông cü-ts ky'i-'eng Yia-su ön-sih-nyih i-bing, ziu teh cong-nying kông, “Yiu loh nyih hao tso kong: keh loh nyih li-min ng-he hao le i-bing, ön-sih-nyih feh iao le.”

·15 Cü ziu we-teh ge, kông, “Kô-hao-nying, ön-sih-nyih ng-he nô-ih-ke feh ze ge læn-li ka ge ngeo teh lü, ky'in-c'ih ky'üoh shü?

·16 Hyüông-ts'ia keh nyü-nying, z Ô-pah-læh-hön 'eo-de, bi Sæh-dæn dzin-lao zih-pæh nyin, ziu-z ön-sih-nyih ky'i feh ing-ke ka ge kyih?”

·17 Yia-su kông keh shih-wa, ge-keh te-deo tu 'ôh-nying-siang: cong-nying yü Ge tso hyü-to kwông-ming z-kön tu hwön-hyi.

·18 Yia-su kông, “Zông-ti-keh koh ziang zah-m? yiu zah-m hao pi ge?

·19 K'o-pi ih-leh ka-ts'e-ts, nying do-le cong ze ge yün-li; ziu dziang-ky'i, zing ih-cü jü; k'ong-cong-keh tiao tu djü ze ge ts-hong.”

·20 Yi kông, “Zông-ti-keh koh yüong zah-m hao pi ge?

·21 K'o-pi kao-shü, nyü-nying do-le k'ông ze sæn-teo mah-feng cong-yiang, teng-tao tu fæh-kao.”

·22 YIA-SU tao Yia-lu-sæh-lang k'e, kying-ku kôh zing-li kôh hyiang-ts'eng, kao-hyüing.

·23 Yiu ih-ke nying teh Ge kông, “Cü, teh-kyiu cü-ts siao feh?” Yia-su teh ge kông,

·24 “Ng-he yüong-lih tseo-tsing keh 'æh-tsæh meng: Ngô teh ng kông, tsiang-le yiu hyü-to nying siang tseo-tsing, wæ feh neng-keo.

·25 Cü-nying-kô nang-ky'i kwæn meng ts-'eo, ng-he gyi ze nga-min k'ao meng, kông, ‘Cü, Cü, k'e peh ngô-he;’Ge we-teh kông, ‘Ng-he jong 'ah-yi le ngô feh hyiao-teh;’ —

·26 keh z-'eo ng-he we kông, ‘Ngô-he ze Ng min-zin ky'üoh-ku hæh-ku, Ng ah ze ngô-he ka-zông kao-hyüing:’

·27 Ge  ziu we kông, ‘Ngô teh ng kông, Ng-he jong 'ah-yi le Ngô feh hyiao-teh; ng-he tsôh-ôh cü-ts, tu iao li-k'e Ngô.’

·28 Ng-he mông-djôh Ô-pah-læh-hön, Yi-sæh, Ngô-kôh, teh cong sin-ts-nying ze Zông-ti koh-li, ng-he kön-c'ih nga-min, ze-kæn yiu ngao-ngô ts'ih-ts' k'oh-hyiang.

·29 Yiu nying jong tong-pin si-pin, nön-pin poh-pin we le, ze Zông-ti koh-li zo-zih.

·30 Ping-ts'ia yiu ze-'eo-keh we zông-zin, yiu ze-zin-keh we lôh-'eo.”

·31 KEH nyih yiu kyi-ke Fæh-li-se nying le, teh Yia-su kông, “Hao tseo-c'ih, tao bih su-ze k'e: ing-yü Hyi-leh iao sæh Ng.”

·32 Yia-su teh ge-he kông, “Ng-he k'e t'ong-ts keh wu-li, kông, Ngô kying-nying teh t'in-nyiang iao kön-c'ih kyü, i-bing, tao di-sæn nyih Ngô jün-bi.

·33 Dæn-z kying-nying t'in-nyiang, teh 'eo-nying, Ngô pih iao tseo: ing-yü m-yiu sin-ts-nying ze Yia-lu-sæh-lang nga-min tsông-s.

·34 Yia-lu-sæh-lang, Yia-lu-sæh-lang, ng sæh-gao sin-ts-nying, ts'a tao ng su-ze, yüong zih-deo p'ang ge s! ng-keh n-nô Ngô to-siao t'ao-su iao jü-zih ge, ziang kyi-nyiang yih-pông-'ô iu siao-kyi, tsih-z ng-he feh sing-nyün!

·35 Ng-he-keh u-li iao pin hông-di: Ngô lao-zih teh ng kông, Ng-he feh we tse mông-djôh Ngô, dzih-tao ng-he we kông, ‘K'ao-djôh Cü ming-deo le Cü-ts z ing-ke coh-tsæn.”


## Lk. 14.

**_2 Kyi-toh ön-sih-nyih i ku-tsiang; 7 kao-hyüing nying iao ky'in-hyü; 12 bæn tsiu-væn peh gyüong-nying; 15 yüong do tsiu-yin-keh pi-fông ka-shih tæn-tsih wa-sön si-zông z-kön, feh t'ing Zông-ti shih-wa cü-ts, feh neng tao t'in-zông. 25 Ge meng-du iao wa-sön hao gwæn zih-z-kô keng Ge tao-ti feh, sang-teh pön-du-z-fi tao-me, 34 yin ziah-z sih-gao ge 'æn-keh mi-dao pin-tso vu-yüong._**

·1 YIU ih-ke ön-sih-nyih, Yia-su tseo-tsing ih-ke Fæh-li-se nying-keh deo-nao u-li ky'üoh-væn, ge-he t'eo-pön tsiang Ge.

·2 Ze Ge min-zin yiu ih-ke sang ku-tsiang bing.

·3 Yia-su ziu teh keh-sih kao leh-fæh sin-sang teh Fæh-li-se nying kông, “Ön-sih-nyih i-bing hao i feh?”

·4 Ge-he feh ing. Yia-su i-hao keh nying, peh ge k'e.

·5 Ziu teh ge-he kông, “Ng-he ziah yiu lü 'oh-tsia ngeo tih-lôh shü-tsing, ziu-z ön-sih-nyih ng-he nô-ih-ke feh lih-k'eh k'e liao ge zông-le?”

·6 Ge-he feh neng we-teh Ge keh shih-wa.

·7 Yia-su mông ts'ing-kæn-keh k'ah tu ze-teh kæn deo-yü, ziu teh ge-he kông ih-ke pi-fông,

·8 “Yiu nying ts'ing ng ky'üoh c'ü-ts'ing-tsiu, feh iao zo deo-yü; sang-teh ge ts'ing-kæn-keh k'ah pi ng wæ tseng-djong,

·9 ts'ing ng teh ge cü-ts tseo-le teh ng kông, ‘Ng nyiang peh keh-yü zo;’keh z-'eo ng 'ôh-nying-siang tsih hao k'e zo lôh-kyiah yü.

·10 Tsih-z ts'ing-keh z-'eo zo ze lôh-kyiah yü: ts'ing ng cü-ts tseo-le, teh ng kông, ‘Bong-yiu, ts'ing tao zông-min zo:’keh z-'eo ze zo-zih cü-ts min-zin ng yiu t'i-min.

·11 Ing-yü væn-pah z-kyi sing-zông kao, we kông-lôh ti-vi; z-kyi kông-lôh ti-vi, we sing-zông kao.”

·12 Yi teh ts'ing Ge le cü-ts kông, “Ng 'oh-tsia bi-bæn tsiu-væn yia-væn, feh iao ts'ing bong-yiu, hyüong-di, ts'ing-kyün, teh yiu kô-s-keh ling-sô: sang-teh ge-he ah ts'ing ng, ng ziu teh-djôh pao-ing.

·13 Dæn-z bi-bæn do-ts'e z-'eo, iao ts'ing gyüong-k'u, zæn-zih, pah-kyiah, teh hæh-ngæn:

·14 ng ziu yiu foh-ky'i; ing-yü ge-he feh neng wæn ng-keh li: tsing-dzih nying weh-cün-le z-'eo ng we teh-djôh pao-ing.”

·15 Zo-zih cong-yiang yiu ih-ke nying t'ing-djôh, ziu teh Yia-su kông, “Ze Zông-ti koh ky'üoh-ping cü-ts yiu foh-ky'i.”

·16 Yia-su teh ge kông, “Yiu ih-ke nying bæn do-ts'e, ts'ing hyü-to k'ah:

·17 zo-zih z-'eo tao-gao, ts'a ge nu-boh teh ts'ing-ku-keh k'ah kông, ‘Hao le; pah-yiang meh-z tu bi-hao.’

·18 Ge-he tso-yiang i-s we-gao. Deo ih-ke teh ge kông, ‘Ngô yiu ih-ky'iu din ma-le, tsong iao k'e mông ge: ts'ing ng nyün-liang ngô.’

·19 Yi yiu ih-ke kông, ‘Ngô yiu zih-diao ngeo ma-le, ngô k'e s-ih-s: ts'ing ng nyün-liang ngô.’

·20 Wæ-yiu ih-ke kông, ‘Ngô te tso ts'ing, su-i feh neng le.’

·21 Keh nu-boh tseo-cün, tu t'ong-ts cü-nying-kô. Cü-nying-kô ziu fæh-nu teh nu-boh kông, ‘Kw'a tao zing-li ka-ka 'ông-'ông k'e, peh gyüong-k'u, zæn-zih, pa-kyiah, hæh-ngæn, tu ta tao-i le.’

·22 Nu-boh kông, ‘Cü, tsiao ng feng-fu yi-kying tso-zing, wæ-yiu k'ong yü.’

·23 Cü-nying-kô yi teh nu-boh kông, ‘Ng tseo-tao do-lu-zông teh ts'iang-li-pin, ze-kæn-keh nying bæh ge tsing-le, peh ngô u-li zo-mön.

·24 Ngô teh ng kông, Zin-deo ts'ing-kæn-keh nying, m-yiu ih-ke hao zông-djôh ngô yia-væn.’”

·25 YIU hyü-to nying teh Yia-su jü-de tseo: Yia-su le-cün, teh ge-he kông,

·26 “Væn-pah tao Ngô su-ze le cü-ts, ziah feh e-kying Ngô ku-yü pang-m, ts'i-ts, n-nô, hyüong-di, ts-me, lin z-kyi sing-ming, feh neng tso Ngô meng-du.

·27 Væn-pah feh gwæn z-kyi zih-z-kô, keng-jong Ngô, ah feh neng tso Ngô meng-du.

·28 “Ng-he nô-ih-ke iao ky'i kao-leo, feh sin zo-lôh p'a ge fi-yüong, su yiu-keh dong-din tso-zing feh?

·29 Sang-teh ziang-kyiah fông hao, feh neng wön-kong, mông-djôh cü-ts tu tsao-siao ge, kông,

·30 ‘Keh nying tsih-yiu ky'i-kong, feh neng zing-kong.’

·31 'Oh-tsia yiu ih-ke koh-wông iao c'ih-k'e teh bih-ke koh-wông tang-tsiang, ky'i feh iao sin zo-lôh siang-liang, ‘Ngô ta ih-væn ping, hao ti-dih ta nyi-væn ping le tang ngô cü-ts feh?’

·32 Ziah feh-z, dziu-dih wæ yün, ts'a nying k'e gyiu-'o.

·33 Su-i ng-he kôh-nying ziah feh p'ao-gao z-kyi ih-ts'ih su yiu, feh neng tso Ngô meng-du.

·34 “Yin z hao meh-z: yin ziah sih-gao ge 'æn-keh mi-dao, wæ-yiu zah-m hao tsông ge 'æn?

·35 Ing din m-yüong, 'o bi ah m-yüong; tsih hao tao ze nga-min, Yiu ng-tô we t'ing cü-ts, ing-ke t'ing.”


## Lk. 15.

**_1 Sih-gao yiang-keh pi-fông: 8 sih-gao nying-ts-keh pi-fông: 11 lông-ts hwe-ke._**

·1 SIU-DIN-LIANG nying teh ze-nying tu tseo-le t'ing Yia-su-keh kao-hyüing.

·2 Fæh-li-se nying teh doh-shü-nying ma-ün Ge, kông, “Keh Nying siu-liu ze-nying, teh ge-he jü-de ky'üoh-væn.”

·3 Yia-su ziu yüong keh pi-fông teh ge-he kông,

·4 “Ng-he nô-ih-ke yiu ih-pah-tsih yiang, ziah-z ih-tsih feh kyin, feh li-k'e keh kyiu-zih kyiu tsih ze hông-yia, k'e zing keh ih-tsih feh kyin-keh dzih-tao zing-djôh?

·5 Zing-djôh, ziu hwön-hyi kyin-kæh-deo gwæn-le.

·6 Tseo-tao u-li, ziu ao-le bong-yiu ling-sô, teh ge kông, ‘Ngô feh kyin-keh yiang zing-djôh-gao; hao teh ngô jü-de hwön-hyi.’

·7 Ngô teh ng kông, Yiu ih-ke ze-nying hwe-ke, ze t'in-zông yü ge ah we z-t'ih hwön-hyi, ku-yü kyiu-zih kyiu feh yüong hwe-ke-keh tsing-dzih nying.

·8 “'Oh-tsia ih-ke nyü-nying yiu zih-kw'e nying-ts, ziah-z ih-kw'e feh kyin, ky'i feh iao tin-teng, sao ge u-li, ts-si zing ge dzih-tao zing-djôh?

·9 Zing-djôh, ziu ao-le ge bong-yiu ling-sô, kông, ‘Keh-kw'e feh kyin-keh nying-ts ngô zing-djôh; teh ngô jü-de hwön-hyi.’

·10 Ngô teh ng kông, yiu ih-ke ze-nying hwe-ke, ze Zông-ti-keh t'in-s min-zin yü ge ah z-t'ih hwön-hyi.”

·11 Yia-su yi kông, “Ih-ke nying yiu liang-ke n-ts:

·12 ge siao n-ts teh pang kông, ‘Ah-pang, ngô ing-ke teh-djôh-keh kô-s feng peh ngô.’Ah-pang ziu feng kô-s peh ge-he.

·13 Ku m-kyi nyih siao n-ts peh kô-s tu siu-zih, tao yün di-fông k'e; ze-kæn yiu-hyi-lông-dông kô-s hwa-gao.

·14 Tu fi-wön, keh di-fông p'ong-djôh do hông-nyin; ge m-yiu ky'üoh-yüong.

·15 Ziu tao ih-ke nying su-ze k'e; ge ts'a ge tao di-yiang k'ön ts.

·16 M-nying song væn peh ge ky'üoh; iao-siang peh ts su ky'üoh-keh z-kyi c'ong-kyi.

·17 Ih ts'eng-tao ziu sing-sin kông, ‘Ngô pang tah-liao yüong-nying væn-liang yiu-yü, ngô ze-i nge-s!

·18 Ngô iao ky'i-sing tao pang su-ze k'e, teh ge kông, Ah-pang, ngô yi-kying teh-ze t'in, ze ng min-zin ah yiu ze:

·19 yin-ze feh ing-ke sön ng-keh n-ts: tsih tông yüong-nying de ngô.’

·20 Ge ziu ky'i-sing tao pang su-ze k'e. Lu wæ ts'ô hyü-to, pang mông-djôh ge, ziu fæh z-pe-sing, diao-k'e, bao ge deo-kying, o-cü.

·21 N-ts ziu teh ge kông ‘Ah-pang, ngô yi-kying teh-ze t'in, ze ng min-zin ah yiu ze: yin-ze feh ing-ke sön ng-keh n-ts.’

·22 Ah-pang teh ge nu-boh kông, ‘Keh-gyin ting hao i-zông do-le peh ge tsiah; ka-ts ta ze ge siu, 'a tsiah ze ge kyiah:

·23 wæ-yiu keh-tsih công-keh siao-ngeo, kyin-le[^15-23] sæh-gao; ngô-he hao ky'üoh, hao kao-hying:

·24 ing-yü ngô keh ih-ke n-ts s-gao, yi weh-cün-le; feh kyin, yi zing-djôh.’Ge-he ziu kao-hying.

·25 “Keh z-'eo do n-ts ze di-yiang: cün-le kw'a tao u-li, t'ing-djôh dæn-ts'ông t'iao-vu-keh sing-ing.

·26 Ziu ao ih-ke yüong-nying le, meng ge keh z yü zao z-kön.

·27 Yüong-nying teh ge kông, ‘Ng-keh di le-gao; ng pang ing-yü tsih ge tsing-le ih-ting m mao-bing, su-i peh keh-tsih công-keh siao-ngeo sæh-gao.’

·28 Do n-ts sang-ky'i, feh k'eng tseo-tsing: ah-pang ziu tseo-c'ih ky'ün ge.

·29 Do n-ts teh pang kông, ‘Ngô voh-z ng to-siao nyin-su, ih-hyiang m-yiu feh i ng-keh feng-fu: ng jong-le m-yiu peh ngô ih-tsih siao-yiang, peh ngô teh bong-yiu jü-de kw'a-lôh:

·30 yin-ze ng keh ih-ke n-ts, ng-keh kô-s peh ge ze gyi-nyü su-ze ba-wön, ge ih le, ng yü ge sæh-gao công-keh siao-ngeo.’

·31 Ah-pang teh ge kông, ‘N-ts, ng dziang ze ngô sing-pin, ngô su yiu tu z ng-keh.

·32 Ngô-he ing-ke kw'a-lôh hwön-hyi: ing-yü ng-keh di s-gao, yi weh-cün-le; feh kyin, yi zing-djôh.’”


## Lk. 16.

**_1 Feh tsing-dzih kwön-tsiang-keh pi-fông. 14 Kyi-toh tsah-væh t'ön-sing-keh Fæh-li-se nying. 19 Ze-cü teh t'ao-væn-keh Læh-sæh-lu._**

·1 YIA-SU yi teh meng-du kông, “Ih-ke ze cü yiu kwön-tsiang sin-sang: yiu nying t'ong-ts tong-kô, ‘Kwön-tsiang sin-sang peh ng kô-s fi-gao.’

·2 Tong-kô ziu ao ge le, teh ge kông, ‘Ngô tsa-sang t'ing-djôh ng yiu keh z-kön? Yin-ze ng kying-siu-keh tsiang-moh k'e peh ngô; feh neng-tse kwön ngô-keh kô-s.’

·3 Kwön-tsiang sin-sang sing-li kông, ‘Ngô kwön-tsiang tsih-s tong-kô iao kah-gao: tsa tsông-fæh? cong-din ngô m ky'i-lih; t'ao-væn ngô p'ô 'ôh-nying-siang.

·4 Ngô ding-tông tsa tso-fæh, hao peh ngô kwön-tsiang tsih-s kah-gao ts-'eo, yiu nying we tsih ngô tao ge u-li.’

·5 Ziu peh ky'in tong-kô cü-ts ih-ke ih-ke ao-le, teh deo-ih-ke kông, ‘Ng ky'in ngô tong-kô to-siao?’

·6 Ge kông, ‘Ih-pah leo yiu.’Kwön-tsiang teh ge kông, ‘Ng p'iao-ts do-c'ih, kw'a-ting zo-lôh sia ng-zih leo.’

·7 Keh-ts'iah teh bih-ke kông, ‘Ng ky'in to-siao?’Ge kông, ‘Ih-pah tæn mah.’Yi teh ge kông, ‘Ng-keh p'iao-ts do-c'ih, sia pæh-zih tæn.’

·8 Tong-kô mông keh feh tsing-dzih kwön-tsiang sin-sang z-kön tsông-teh ling-ky'iao, ziu ts'ing-tsæn ge: ing-yü keh si-de-keh nying, wa-sön si-joh z-kön, pi kwông-ming-keh nying wæ ling-ky'iao.

·9 “Ngô teh ng-he kông, Ng ing-ke yüong peh-nyi-keh ze-veh kyih-kao bong-yiu; tao ng ling-cong z-'eo hao tsih ng tao üong-yün tsiang-bong.

·10 Ziah tso ting siao z-kön yiu cong-sing, tso do z-kön ah yiu cong-sing: tso ting siao z-kön feh kong-nyi, tso do z-kön ah feh kong-nyi.

·11 Su-i, ziah ze feh kong-nyi-keh ze-veh ng-he feh cong-sing, kæh-nying we peh keh tsing ze-veh t'ôh-fu ng?

·12 ziah-z bih-nying-keh meh-z ng-he feh cong-sing, kæh-nying we peh ng ng-z-keh meh-z?

·13 Ih-ke yüong-nying feh neng voh-z liang-ke cü-nying-kô: 'oh-tsia we k'o-u ih-ke, e-kying bih-ke; 'oh-tsia ts'ing-gying i-pin, k'ön-ky'ing kæn-pin. Zông-ti teh ze-veh ng feh neng tu voh-z.”

·14 Fæh-li-se nying z t'ön-ze-keh, t'ing-djôh keh ih-ts'ih shih-wa; ziu lang-siao Ge.

·15 Yia-su teh ge kông, “Ng-he ze nying-keh min-zin z sön z tsing-dzih; dæn-z ng-he-keh sing Zông-ti hyiao-teh: ing-yü nying sön tseng-djong, Zông-ti sön k'o-u.

·16 Leh-fæh teh sin-ts-nying tao Iah-'ön yü-ts: jong keh z-'eo Zông-ti koh-keh foh-ing djün-k'e, nying nying yüong lih tsing-k'e.

·17 Leh-fæh fi-gao ih-ting, wæ-z t'in-di ku-k'e yüong-yi.

·18 Væn-pah li-gao z-keh ts'i-ts, c'ü bih-ke, ziu-z væn kæn-ying: væn-pah c'ü li-gao-keh ts'i-ts, ah z væn kæn-ying.

·19 “Yiu ih-ke ze-cü, tsiah ts-seh, teh si-mô pu i-zông, nyih-nyih sô-wa kw'a-lôh:

·20 yiu ih-ke t'ao-væn ming-z Læh-sæh-lu. mön-sing sang ts'ông, fông ze ze-cü meng-k'eo,

·21 keh ze-cü-keh côh-zông tih-lôh-keh ling-se iao-siang do-le ky'üoh; yiu keo le t'in ge-keh ts'ông.

·22 Keh t'ao-væn s-gao, t'in-s ta-k'e fông ze Ô-pah-læh-hön-keh hyüong-deo: keh ze-cü ah s-gao, ön-tsông hao.

·23 Ze ing-s ky'üoh-k'u z-'eo, ngæn hyiang-zông, yün-yün mông-djôh Ô-pah-læh-hön, Læh-sæh-lu ze ge hyüong-deo.

·24 Ge ziu ao-hyiang, kông, ‘Tsu-tsong Ô-pah-læh-hön, k'o-lin ngô, ts'a Læh-sæh-lu, yüong tsih-mih-deo tsæn ting shü peh ngô k'eo-zih liang-kyi; ing-yü ze-i ho-yin cong-yiang ngô k'u-teh-mang.’

·25 Ô-pah-læh-hön kông, ‘N-seng, ng ing-ke kyi-teh ng ze sang hyiang-foh, Læh-sæh-lu ziu k'u: yin-ze ge ön-weng, ng ky'üoh-k'u.

·26 Fi-tæn keh-t'ih, ng-he teh ngô-he yiu ih-da do k'ang kah-k'e, ze i-pin ziah iao tseo-ku ng kæn-pin k'e, feh neng-keo, ze kæn-pin ah feh neng tseo-ku i-pin le.’

·27 Ge ziu kông, ‘Su-i gyiu ng tsu-tsong ts'a Læh-sæh-lu tao ngô pang u-li k'e;

·28 ing-yü ngô yiu ng-ke hyüong-di ze-kæn; ao Læh-sæh-lu k'e ky'ün ge-he, sang-teh ge-he ah tao-i ky'üoh-k'u di-fông le.’

·29 Ô-pah-læh-hön teh ge kông, ‘Ge-he yiu Mo-si teh sin-ts-nying; hao t'ing ge.’

·30 Ge kông, ‘Tsu-tsong Ô-pah-læh-hön, feh-z: ziah yiu nying jong s-nying cong-yiang tao ge su-ze k'e, ge-he pih-ding k'eng hwe-ke.’

·31 Ô-pah-læh-hön teh ge kông, ‘Ge-he ziah feh k'eng t'ing Mo-si teh sin-ts-nying, ziu-z s-nying tse weh-cün-le, ge-he ah feh k'eng t'ing ge ky'ün.’”


## Lk. 17.

**_1 Kyi-toh kông iao kying-vông pæn-tih z-kön. 3 Jü-de t'e-nyiang. 6 Siang-sing-keh neng-kön. 7 Tso nu-boh-keh ming-veng. 11 Yia-su i zih-ke da-mô-fong. 22 Zông-ti-keh koh, teh Yia-su tse le._**

·1 YIA-SU ziu teh meng-du kông, “Peh nying pæn-tih z-kön tsong iao le: dæn-z tso-c'ih keh z-kön cü-ts yiu 'o!

·2 Peh ih-ke siao meng-du pæn-tih, wæ-z yüong ih-bæn do-mo kwa ze ge deo-kying tön-lôh he.

·3 Ng-he z-kyi iao liu-sing: ng-keh hyüong-di ziah teh-ze ng, hao ky'ün-ka ge; ziah-z hwe-ke, hao sô-min ge.

·4 Ih-nyih ziah yiu ts'ih-t'ao teh-ze ng, ah ts'ih-t'ao tseo-cün-le, teh ng kông, ‘Ngô hwe-ke;’ng ah iao sô-min ge.”

·5 S-du teh Cü kông, “Gyiu Ng kô-ts'eo ngô-he siang-sing-keh sing.”

·6 Cü ziu kông, “Ng-he ziah yiu siang-sing-keh sing ziang ih-leh ka-ts'e-ts, ziu hao teh keh-cü fong-jü kông,‘Keng-deo bæh-ky'i, cong ze he-li;’ge ziu we i ng.

·7 Ng-he nô-ih-ke yiu nu-boh kang-din, 'oh-tsia k'ön yiang, jong di-yiang cün-le, we teh ge kông, ‘Ng le zo-lôh ky'üoh?’

·8 Ky'i feh-z teh ge kông, ‘Sin bi-bæn ngô ky'üoh-zih, ngô ky'üoh teh hæh z-'eo, ng kyi-iao-ta kyi hao ze-i voh-z; 'eo-deo ng z-kyi hao ky'üoh hæh?

·9 Keh nu-boh tsiao ge feng-fu tso, cü-nying-kô we to-zia ge feh? Ngô ts'eng feh-z.

·10 Z-t'ih, ng-he ziu-z yiang-yaing su feng-fu z-kön tso-zing, ah ing-ke z-kyi kông, ‘Ngô-he z m-yüong-keh nu-boh; tso-ku z-kön z ming-veng ing-ke tso.’”

·11 YIA-SU tao Yia-lu-sæh-lang k'e, kying-ku Sæh-mô-li-ô teh Kô-li-li.

·12 Tseo-tsing ih-ke hyiang-ts'eng, ziu p'ong-djôh zih-ke nying sang da-mô-fong, yün-yün gyi-kæn:

·13 ge-he ao-hyiang kông, “Yia-su, Fu-ts, k'o-lin ngô-he.”

·14 Yia-su mông-djôh teh ge-he kông, “Ng-he k'e, peh tsi-s mông.” Ge-he k'e z-'eo, ziu kyih-zing.

·15 Nen-cong ih-ke nying, hyiao-teh z-keh bing hao-gao, tseo-cün, kao-sing yüong-wa Zông-ti;

·16 p'oh-lôh Yia-su kyiah-zin, kön-zia Ge: keh nying z Sæh-mô-li-ô nying.

·17 Yia-su kông, “Ky'i feh-z zih-ke tu kyih-zing? keh kyiu-ke ze 'ah-yi?

·18 Tsih-yiu keh kôh-sang nying cün-le kyü yüong-wa peh Zông-ti.”

·19 Ziu teh keh nying kông, “Nang-ky'i, hao k'e: z ng siang-sing-keh sing peh ng jün-yü.”

·20 FÆH-LI-SE nying meng Yia-su, Zông-ti-keh koh kyi-z le, Ge we-teh ge-he kông, “Zông-ti-keh koh le feh-z nying mông-teh-djôh:

·21 ah fe kông, ‘Ze-i!’'oh-tsia,‘Ze-kæn!’ing-yü Zông-ti-keh koh ziu-z ze ng-he cong-yiang.”

·22 Wæ-yiu teh meng-du kông, “Z-'eo iao le, ng-he siang mông-djôh Nying-keh N-ts nyih-ts cong-yiang ih-nyih, ah feh neng-keo.

·23 Yiu nying we teh ng-he kông, ‘Ze-i mông!’‘Ze-kæn mông!’feh iao tseo-c'ih, feh iao keng ge-he:

·24 ing-yü ziang sin-din jong t'in i-pin fæh-c'ih, we liang tao t'in kæn-pin; Nying-keh N-ts le z-'eo, Ge ah we t'ih yiang-ts.

·25 Dæn-z Ge pih iao sin ziu hyü-to k'u-næn, bi keh si-de nying in-ky'i.

·26 Ziang Nô-ô z-'eo, Nying-keh N-ts z-'eo ah we z-t'ih.

·27 Ing-yü Nô-ô z-'eo ge-he tu ze-teh ky'üoh hæh, c'ü-tsing kô-c'ih, ih-dzih tao Nô-ô tseo-tsing fông-jün keh nyih, ziu 'ong-shü fæn-tsiang, nying tu mih-gao.

·28 Yi ziang Lo-teh z-'eo, nying ze-teh ky'üoh ze-teh hæh, ma ma, cong-din ky'i-oh;

·29 tao Lo-teh jong Su-to-mô tseo-c'ih keh nyih, ho teh liu-wông jong t'in kông-lôh, nying tu mih-gao:

·30 Nying-keh N-ts hyin-c'ih z-'eo ah z-t'ih.

·31 Keh nyih, yiu nying ze oh-zông, kô-ho ze oh-li, ge feh-k'o tseo-lôh k'e do: yiu nying ze di-yiang ah feh iao tseo-cün-le.

·32 Lo-teh ts'i-ts z-kön ng-he iao kyi-lao.

·33 Væn-pah iao pao-jün z-kyi sing-ming we sông ge: væn-pah k'eng sông sing-ming we pao-jün ge.

·34 Ngô teh ng kông, Keh ih-yia yiu liang-ke nying tso min-zông kw'eng; ih-ke we siu-k'e, ih-ke we dzing-gao.

·35 Yiu liang-ke nyü-nying jü-de mo-mo; ih-ke we siu-k'e, ih-ke we dzing-gao.

·36 Yiu liang-ke nying ze di-yiang; ih-ke we siu-k'e, ih-ke we dzing-gao.”

·37 Ge-he we-teh Ge kông, “Cü, ze 'ah-yi yiu keh z-kön?” Yia-su teh ge-he kông, “S-siu ze 'ah-yi, la-ing ah we jü-zih ze 'ah-yi.”


## Lk. 18.

**_3 Feh k'eng hyih-keh kwa-vu. 9 Fæh-li-se nying teh siu-din-liang nying. 15 Siao-nying ta tao Yia-su su-ze. 18 Ih-ke kwön iao keng Yia-su, dæn-z bi ze-veh tsu-lao. 28 Yü Yia-su tön-gao si-zông cü-ts-keh pao-ing. 31 Kông Ge iao s z-kön, 35 i hæh-ngæn liang._**

·1 YIA-SU ts-tin nying ing-ke zông-zông tao-kao feh iao hyih-lih; ziu yüong pi-fông teh ge-he kông,

·2 “Ih-ke zing-li yiu ih-ke kwön, feh p'ô-gyü Zông-ti, ah feh kying-djong nying:

·3 keh zing-li yiu ih-ke kwa-vu, lü-ts' tseo-le teh kwön kông, ‘Gyiu ng peh ngô sing-ün, kyiu ngô c'ih ün-kô siu-li.’

·4 Kwön dziang-kyiu feh k'eng: 'eo-deo sing-li kông, ‘Ngô shü-tsih feh p'ô-gyü Zông-ti, feh kying-djong nying;

·5 dæn-z yü keh kwa-vu lo-so ngô, ngô peh ge sing-ün, sang-teh ge dziang le ts'ao-nao ngô.’”

·6 Cü ziu kông, “Ng-he t'ing keh feh kong-nyi-keh kwön su kông shih-wa.

·7 Zông-ti kæn-shün-keh pah-sing, nyih yia gyiu Ge, Ge shü-tsih zing-ne dziang-kyiu, ky'i feh we sing ge ün?

·8 Ngô teh ng kông, pih-ding kw'a-kw'a sing ge ün. Dæn-z Nying-keh N-ts le, we mông-djôh si-zông yiu siang-sing-keh sing feh?”

·9 Yia-su mông-djôh yiu-sih z sön z kong-nyi, mông bih-nying feh ky'i, ziu yüong keh pi-fông teh ge-he kông:

·10 “Yiu liang-ke nying tseo-zông sing-din tao-kao; ih-ke z Fæh-li-se nying, ih-ke z siu-din-liang nying.

·11 Keh Fæh-li-se nying gyi-kæn ön-cong ze-teh tao-kao, kông, ‘Zông-ti, ngô kön-zia Ng, ngô feh ziang bih-nying tso ts'iang-deh, feh kong-nyi, kæn-ying z-kön, ah feh ziang keh siu-din-liang nying.

·12 Me ts'ih-nyih, ngô yiu liang-t'ao kying-zih; ngô su yiu, zih-ku kyün-c'ih ih-ku.’

·13 Keh siu-din-liang nying yün-yün gyi-kæn, ngæn tu feh kön de-ky'i hyiang t'in, tsih we k'ao hyüong-deo, kông, ‘Zông-ti, k'o-lin ngô væn-ze nying.’

·14 Ngô teh ng kông, Keh siu-din-liang nying cün-k'e pi keh Fæh-li-se nying wæ-z ge sön tsing-dzih: ing-yü væn-pah z-kyi sing-zông kao, pih-ding kông-lôh ti-vi; z-kyi kông-lôh ti-vi, we sing-zông kao.”

·15 YIU nying ta siao-nying tao Yia-su su-ze, gyiu Ge siu en-en ge-he: meng-du mông-djôh, tsah-væh ge-he.

·16 Dæn-z Yia-su ao ge-he le, kông, “Hao peh siao-nying tao Ngô i le, feh iao tsu-lao ge-he: ing-yü keh-yiang-ts nying Zông-ti-keh koh z ge-ke.

·17 Ngô lao-zih teh ng kông, Væn-pah feh k'eng ziang siao-nying tsih-ziu Zông-ti-keh koh, tön feh neng tseo-tsing.”

·18 YIU ih-ke kwön le meng Yia-su, kông, “Hao Sin-sang, ngô ing-ke tsa tso-fæh hao teh-djôh üong-yün weh-ming?”

·19 Yia-su teh ge kông, “Tsa-sang ts'ing-hwu Ngô z hao? hao cü-ts z m-yiu, tsih-yiu ih-yü, ziu-z Zông-ti.

·20 Ka-ming ng hyiao-teh, ziu-z, ‘Feh-k'o kæn-ying,’‘Feh-k'o sæh-nying,’‘Feh-k'o t'eo-dao,’‘Feh-k'o tso kô kyin-tsing,’‘Iao hao-kying ng-keh vu-meo.’” [C.20.12-16.]

·21 Ge kông, “Keh-sih ngô jong siao tu siu-lao.”

·22 Yia-su t'ing-djôh keh shih-wa, teh ge kông, “Ng wæ siao ih-yiang: k'e ma ng su yiu, feng peh gyüong-nying, ng ziu yiu ze-veh ze t'in-zông: ping-ts'ia hao le keng Ngô.”

·23 Ge t'ing keh shih-wa, ting iu-zeo; ing-yü yiu do kô-s.

·24 Yia-su mông ge ting iu-zeo, ziu kông, “Yiu kô-s cü-ts tsing Zông-ti-keh koh, tsa næn!

·25 Lôh-do c'ün-ku tsing-ngæn, pi ze-cü tsing Zông-ti-keh koh, wæ-z ge yüong-yi.”

·26 T'ing-djôh cü-ts kông, “Su-i, kæh-nying hao teh-kyiu?

·27 Yia-su kông, “Nying tso-feh-le z-kön Zông-ti we tso.”

·28 Pi-teh kông, “Ngô-he z yiang-yiang tu tön-gao, keng Ng.”

·29 Yia-su teh ge-he kông, “Ngô lao-zih teh ng kông, Væn-pah yü Zông-ti-keh koh tön-gao oh-yü, vu-meo, hyüong-di, ts'i-ts, n-nô,

·30 kying-si m-yiu feh teh-djôh hyü-to be-su, 'ô-si teh-djôh üong-yün weh-ming.”

·31 YIA-SU ta keh zih-nyi-ke tao Z-kyi sing-pin, teh ge kông, “Ngô-he zông Yia-lu-sæh-lang, sin-ts-nying ts-tin Nying-keh N-ts sia-lôh shih-wa, tu pih-ding yiu ing-nyin.

·32 Ing-yü Ge we kao peh bih-koh-nying, ge-he we c'ü-siao Ge, tsao-t'æh Ge, zæn-t'u t'u Ge;

·33 yüong pin tang Ge, tsông Ge s; di-sæn nyih we weh-cün-le.”

·34 Keh-sih z-kön meng-du tu feh tong; ing-yü keh shih-wa i-s z ing-lao, Ge su kông z-kön ge-he ah feh ming-bah.

·35 YIA-SU kw'a tao Yia-li-ko, yiu ih-ke hæh-ngæn zo ze lu-pin t'ao-væn:

·36 t'ing-djôh yiu hyü-to nying tseo-ku, meng zah-m z-kön.

·37 Ge-he teh ge kông, “Z Nô-sæh-læh-keh Yia-su tseo-ku.”

·38 Hæh-ngæn ziu ao-ky'i-le, kông, “Da-bih-keh 'Eo-de, Yia-su, k'o-lin ngô.”

·39 Zin-deo tseo cü-ts tsah-væh ge, ao ge hyiao-hyiang: ge fæn-cün kah-nga ao-ky'i-le, kông, “Da-bih-keh 'Eo-de, k'o-lin ngô.”

·40 Yia-su gyi-lao, feng-fu ge-he ta ge le: tseo-le, Yia-su meng ge,

·41 “Iao Ngô peh ng tso zah-m?” Ge kông, “Cü, iao peh ngô mông-djôh.”

·42 Yia-su teh ge kông, “Hao mông-djôh, z ng siang-sing-keh sing peh ng jün-yü.”

·43 Hæh-ngæn lih-k'eh mông-djôh, keng Yia-su, i-lu yüong-wa Zông-ti: cong pah-sing mông-djôh ziu tsæn-mi Zông-ti.


## Lk. 19.

**_1 Siu din-liang-keh Sæh-ke. 11 Zih-kw'e nying-ts. 28 Kyi-toh gyi ih-p'ih lü tsing Yia-lu-sæh-lang: 41 yü Yia-lu-sæh-lang k'oh: 45 jong sing-din kön-c'ih tso ma-ma cü-ts: 47 me-nyih ze sing-din kao-hyüing. Tsi-s-tsiang teh doh-shü-nying iao sæh Ge, dæn-z p'ô pah-sing._**

·1 YIA-SU tsing Yia-li-ko, kying-ku z-'eo;

·2 yiu ih-ke nying ming-z Sæh-ke; tso siu-din-liang-keh tsong-kwön, yi z ze-cü.

·3 Ge siang mông Yia-su z zao-teh nying; ing-yü nying to, ge-z yi a-si mông-feh-djôh.

·4 Ziu diao zông-zin, pah-zông ih-cü fong-jü siang mông Yia-su: ing-yü Yia-su iao tseo-ku keh-da lu.

·5 Yia-su tseo-tao keh su-ze, deo nyiang-ky'i mông-djôh ge, teh ge kông, “Sæh-ke, kw'a lôh-le; Ngô kying-nying iao djü ze ng u-li.”

·6 Sæh-ke ziu kw'a-kw'a lôh-le, ting hwön-hyi nying-tsih Ge.

·7 Cong-nying mông-djôh, ma-ün Yia-su, kông, “Ge tseo-tsing ze-nying u-li shoh-yia.”

·8 Sæh-ke gyi-ky'i, teh Cü kông, “Cü, ngô kô-s ih-pön feng peh gyüong-nying; ziah yiu sah-tsô nying, ngô kô s-be wæn ge.”

·9 Yia-su teh ge kông, “Kying-nying keh ih-kô nying yiu kyiu-sing, ing-yü ge ah z Ô-pah-læh-hön-keh 'eo-de.

·10 Ing-yü Nying-keh N-ts z le zing le kyiu keh-sih sih-gao-keh.”

·11 YIA-SU kw'a tao Yia-lu-sæh-lang, cong-nying ts'eng Zông-ti-keh koh ziu iao hyin-c'ih, ge-he wæ ze-teh t'ing, Yia-su ling-nga kông ih-ke pi-fông.

·12 Su-i Ge kông, “Yiu ih-ke kyü-djong-keh nying iao tao yün di-fông k'e, teh-djôh koh-kô, cün-le.

·13 Ziu ao-le ge zih-ke nu-boh, kao-de ge-he zih-kw'e nying-ts, teh ge-he kông, ‘Ng-he k'e tso sang-i, teng-tao ngô cün-le.’

·14 Ge-keh pah-sing ky'i-'eng ge, 'eo-deo ts'a nying k'e, kông, ‘Ngô-he feh iao keh nying tso ngô-he wông-ti.’

·15 Keh kyü-djong nying teh-djôh koh-kô cün-le, feng-fu ao-le keh-sih nu-boh, ziu-z keh-pæn do nying-ts cü-ts, iao hyiao-teh ge-he kôh-nying yiu to-siao dzæn-deo.

·16 Deo-ih-ke tseo-le, kông, ‘Cü, ng-keh ih-kw'e yiu zih-kw'e dzæn-deo.’

·17 Cü-nying-kô teh ge kông, ‘Hao nu-boh: ng siao z-kön kyi-zin yiu cong-sing, hao tsông-kwön zih-ke yün-veng.’

·18 Di-nyi-ke tseo-le, kông, ‘Cü, ng-keh ih-kw'e yiu ng-kw'e dzæn-deo.’

·19 Ah teh ge kông, ‘Ng hao kwön ng-ke yün-veng.’

·20 Wæ-yiu ih-ke tseo-le, kông, ‘Cü, ng-keh ih-kw'e ze-teh, z ngô ih-hyiang pao siu-kying-li:

·21 ing-yü ngô p'ô ng, ng z li-'e nying: feh-z ng fông-lôh ah we do-le, feh-z ng cong-lôh ah we siu-keh.’

·22 Cü-nying-kô teh ge kông, ‘Ng ôh nu-boh, ngô tsiao ng z-keh k'eo-kyüong p'ön-tön ng. Kyi-zin hyiao-teh ngô z li-'e nying, feh-z ngô fông-lôh ah we do-le, feh-z ngô cong-lôh ah we siu-keh;

·23 su-i, ngô-keh nying-ts tsa-sang feh zeng ze dong-din tin, teng ngô le z-'eo lin li-din tu hao do-cün-le?’

·24 Cü-nying-kô ziu feng-fu gyi ze pin-keh nying kông, ‘Ge keh-kw'e nying-ts do-le, peh yiu zih-kw'e cü-ts.’

·25 Ge-he kông, ‘Cü, ge yiu zih-kw'e.’

·26 Cü-nying-kô kông, ‘Ngô teh ng kông, Væn-pah yiu cü-ts, wæ iao peh ge; m-yiu cü-ts, lin ge su yiu ah iao peh ge deh-k'e.

·27 Dæn-z ngô-keh dziu-dih, feh iao ngô tso wông cü-ts, bæh tao i le, ze ngô min-zin sæh-gao.’”

·28 KEH-SIH shih-wa kông wön, Yia-su ziu zông Yia-lu-sæh-lang.

·29 Kw'a tao Pah-fæh-gyi teh Pah-da-nyi, ze ih-tu sæn-pin, (keh-tu sæn ziu-z Kæn-læn sæn,) ziu ts'a liang-ke meng-du, kông,

·30 “Ng-he hao tao te-min hyiang-ts'eng k'e; tseo-tsing ziu we p'ong-djôh ih-diao siao-lü kyi-kæn, jong-le m-nying gyi-ku: ka-gao, ky'in-le.

·31 Ziah yiu nying meng ng, ‘Ka ge tso zah-m?’hao teh ge kông, ‘Cü iao yüong ge.’”

·32 Ts'a-keh nying ziu k'e, p'ong-djôh ziang Yia-su teh ge-he kông.

·33 Ka lü z-'eo, yiang lü-keh nying teh ge-he kông, “Yü zah-m ka lü?”

·34 Meng-du kông, “Cü iao yüong ge.”

·35 Ziu ky'in tao Yia-su su-ze: do z-keh i-zông fông ze lü zông-min, tông Yia-su gyi-zông.

·36 Yia-su k'e z-'eo, ge-he do i-zông p'u-lu.

·37 Yia-su gying Yia-lu-sæh-lang, iao tseo-lôh Kæn-læn sæn z-'eo, cong meng-du, yü mông-djôh keh hyü to neng-kön-keh gyi-z, tu hwön-hyi, do sing-hyiang tsæn-mi Zông-ti; kông,

·38 “K'ao Cü ming-deo le-keh Wông-ti, z ing-ke coh-tsæn: ze t'in-zông yiu t'a-bing, ze ting kao su-ze yiu yüong-wa.”

·39 Cong-nying li-min yiu kyi-ke Fæh-li-se nying teh Yia-su kông, “Sin-sang, iao tsah-væh Ng-keh meng-du.”

·40 Yia-su we-teh ge-he kông, “Ngô t'ong-ts ng, Ziah-z ge-he feh k'e-k'eo, keh-sih zih-deo tu we ao-ky'i-le.”

·41 Yi-kying gying-gao, mông-djôh zing-li, ziu k'oh ge, kông,

·42 “Yin-ze wæ-z ng-keh nyih-ts, ng ziah-z hyiao-teh kwæn-djôh ng t'a-bing-keh z-kön, ziu hao: tsih-z ng-keh ngæn yin-ze tsô-lao.

·43 Ing-yü nyih-ts iao le, ng-keh dziu-dih we deo-ky'ün coh t'u-zing, s-min yü-lao ng,

·44 peh ng tso bing di, sæh-gao ng li-min-keh n-nô, m-yiu ih-kw'e zih-deo dzing-lôh ze zih-deo zông; ing-yü ng feh hyiao-teh keh tsiao-ku ng-keh nyih-ts.”

·45 Yia-su tseo-tsing sing-din, kön-c'ih sing-din-li tso ma-ma cü-ts,

·46 teh ge-he kông, “Shü-li yiu sia-lôh, ‘Ngô-keh oh z tao-kao-keh oh: ng-he peh ge tso gyiang-dao k'o.’” [Y.56.7; Yl.7.11.]

·47 Yia-su nyih-nyih ze sing-din kao-hyüing. Tsi-s-tsiang, teh doh-shü-nying, wæ-yiu pah-sing cong-yiang-keh deo-nao iao sæh Ge:

·48 tsih-z wa-sön feh c'ih tsa tsông-fæh; ing-yü pah-sing tu ting hwön-hyi t'ing Ge.


## Lk. 20.

**_1 Kyi-toh yüong Iah-'ön z-kön piao-ming ge-keh gyün-ping. 9 Bu-dao yün-keh pi-fông. 19 Næh din-liang-keh pi-fông. 27 Sæh-t'u-ke nying kông, n-yiu weh-cün-le z-kön, Yia-su teh ge bin-ming. 41 Kyi-toh tsa-sang z Da-bih-keh 'Eo-de. 45 Yia-su ts-ying meng-du kying-vông doh-shü-nying._**

·1 YIU ih-nyih, Yia-su ze sing-din kao-hyüing pah-sing djün foh-ing, tsi-s-tsiang doh-shü-nying teh tsiang-lao tseo-le;

·2 teh Yia-su kông, “Ng yüong zah-m gyün-ping tso keh-sih z-kön? kæh-nying peh ng keh gyün-ping? t'ong-ts ngô-he.”

·3 Yia-su we-teh ge-he kông, “Ngô ah iao meng ng-he ih-kyü; hao t'ong-ts Ngô:

·4 Iah-'ön-keh si-li, wæ-z jong t'in, wæ-z jong nying?”

·5 Ge-he s-'ô siang-liang, kông, “Ziah kông, Z jong t'in; Ge ziu we kông, ‘Ng-he tsa-sang feh siang-sing ge?’

·6 Ziah kông, Z jong nying, pah-sing tu iao yüong zih-deo p'ang-s ngô-he: ing-yü ge-he siang-sing Iah-'ön z sin-ts-nying.”

·7 Ziu we-teh kông, feh hyiao-teh z 'ah-yi le.

·8 Yia-su teh ge-he kông, “Ngô yüong zah-m gyün-ping tso keh-sih z-kön, ah feh t'ong-ts ng-he.”

·9 Ziu yüong keh pi-fông teh cong-nying kông: “Yiu ih-ke nying cong ih-yün bu-dao, shü peh cong-din-nying, tao bih-koh k'e tæn-kôh dziang-kyiu.

·10 Z-'eo tao-gao, ts'a ih-ke nu-boh tao cong-din-nying su-ze, iao ge-he do yün-li-keh ko-ts peh ge: cong-din-nying tang ge, peh ge k'ong-siu cün-k'e.

·11 Tse ts'a ih-ke nu-boh: ge-he tang ge, yi tao ge me, peh ge k'ong-siu cün-k'e.

·12 Di-sæn t'ao ts'a nying le, ge-he ning-gyiu peh ge tang-siang, kön ge c'ih.

·13 Yün-cü kông, ‘Ngô tsa tso-fæh? Ngô ts'a ngô ts'ing-e-keh n-ts k'e: ge-he mông-djôh, 'oh-tsia we kying-djong ge.’

·14 Cong-din-nying mông-djôh ge n-ts, ziu jü-de siang-liang, kông, ‘Keh z tsih-tsông sæn-nyih cü-ts: ngô-he feh-jü sæh ge, keh sæn-nyih hao kyü peh ngô-he.’

·15 Ziu t'a ge c'ih yün-nga, sæh-gao. Yün-cü we tsa-sang bæn ge-he?

·16 Ge we le djü-mih keh-pæn cong-din-nying, bu-dao-yün kao-de bih-ke.” Ge-he t'ing-djôh ziu kông, “Tön-wu feh-k'o.”

·17 Yia-su mông ge-he, kông, “Shü-li su sia-lôh, ‘Ky'i-oh lao-s su tön-gao keh-kw'e zih-deo, z tso oh kôh deo-ih-kw'e zih-deo;’keh-kyü shih-wa tsa-sang?

·18 Væn-pah tih-ze keh-kw'e zih-deo zông, pih-ding tih-wu; keh-kw'e zih-deo tih-lôh ge sing-zông, keh nying pih-ding næh feng-se.”

·19 Tsi-s-tsiang teh doh-shü-nying, hyiao-teh Yia-su kông keh pi-fông z  ts-tin ge-he z-kyi, tông-z iao k'ô Ge, tsih-z p'ô pah-sing.

·20 GE-HE tsiang Ge, yi ts'a kyi-ke t'ön-t'ing cü-ts, kô-mao tsing-dzih nying, iao peh Ge shih-wa tso pô-ping, hao kao peh yiu gyün-ping tsong-toh-keh siu-li.

·21 Ge-he ziu meng Ge, kông, “Sin-sang, ngô-he hyiao-teh Ng z tsiao dzih ze-teh kông ze-teh kao-hyüing, ah feh cing min-zing, tsih lao-zih kông Zông-ti-keh dao-li:

·22 ngô-he næh din-liang peh Ke-sæh, ing-ke feh?”

·23 Yia-su hyiao-teh ge-keh kyü-kyi, teh ge-he kông, “Ng-he tsa-sang s-s Ngô?

·24 Do ih-kw'e nying-din peh Ngô mông. Keh ziang teh 'ao z kæh-nying-ke?” Ge-he we-teh kông, “Z Ke-sæh-ke.”

·25 Yia-su teh ge-he kông, “Ke-sæh-keh meh-z hao peh Ke-sæh, Zông-ti-keh meh-z hao peh Zông-ti.”

·26 Ge-he feh neng ze pah-sing min-zin k'ô Ge pô-ping; ziu feh hyiang, tsih hyi-gyi Ge we-teh shih-wa.

·27 Sæh-t'u-ke nying, ziu-z kông weh-cün-le z-kön m-yiu, ge-he yiu kyi-ke tseo-le, meng Ge kông,

·28 “Sin-sang, Mo-si sia-lôh peh ngô-he, Ziah yiu nying ge ko s-gao, yiu ts'i-ts, m-yiu n-nô, ge di ing-ke c'ü ge ts'i-ts, peh ge ko djün-tsong-tsih-de.

·29 Yin-ze yiu ts'ih-ke hyüong-di: deo-ih-ke ts'i-ts t'ao-le, m-yiu n-nô s-gao.

·30 Di-nyi t'ao ge; ah m-yiu n-nô, s-gao.

·31 Di-sæn ah t'ao ge; lin ts'ih-ke z-t'ih: tu m-yiu n-nô, s-gao.

·32 'Eo-deo, nyü-nying ah s-gao.

·33 Su-i, weh-cün-le z-'eo, ge sön nô-ih-ke-keh ts'i-ts? ing-yü ts'ih-ke nying tu c'ü ge ku.”

·34 Yia-su we-teh ge-he kông, “Yin-ze z-si-keh n-ts yiu c'ü-tsing kô-c'ih:

·35 k'o-i jong s-nying cong-yiang weh-cün-le, tsiang-le z-si yiu-veng cü-ts, feh c'ü feh kô:

·36 ah feh tse s: ge-he z weh-cün-le-keh n-ts; teh t'in-s ih-yiang, ah tso Zông-ti-keh n-ts.

·37 Kông-tao s-nying tse weh, ziu-z Mo-si ze ts'-bang cong-yiang ah ming-ming ts-tin-ku; ge ts'ing-hwu Cü z ‘Ô-pah-læh-hön-keh Zông-ti, Yi-sæh-keh Zông-ti, Ngô-kôh-keh Zông-ti.’

·38 Zông-ti feh-z s-nying-keh Zông-ti, z weh-nying-keh Zông-ti: ing-yü cong-nying z k'ao Zông-ti weh.”

·39 Yiu kyi-ke doh-shü-nying kông, “Sin-sang, Ng shih-wa z-keh.”

·40 Yi-'eo ge-he ih-ting feh kön meng Ge.

·41 Yia-su teh ge-he kông, “Nying tsa-sang kông Kyi-toh z Da-bih-keh 'Eo-de?

·42 Da-bih z-kyi ze S-p'in kông, ‘CÜ teh ngô-keh Cü kông, Hao zo ze Ngô jing-siu-pin,

·43 teng-tao Ngô peh Ng dziu-dih tso Ng kyiah-teng.’[S.110.1.]

·44 Su-i, Da-bih kyi-zin ts'ing-hwu Ge z Cü, Ge tsa-sang z Da-bih-keh 'Eo-de?”

·45 CONG pah-sing t'ing z-'eo, Ge ziu teh meng-du kông,

·46 “Ng-he iao kying-vông doh-shü-nying, ge-he iao tsiah dziang i-zông tseo-le-tseo-k'e, z-dziang-zông hwön-hyi nying ts'ing ge ön, jü-we-dông iao zo zông-yü, tsiu-yin-zông iao zo deo-yü;

·47 t'eng-ky'üoh kwa-vu-keh kô-s, kô-i tao-kao mæn-dziang: ge-he pih-ding ziu ze kah-nga djong.”


## Lk. 21.

**_1 Kyi-toh ts'ing-tsæn gyüong kwa-vu. 5 Kông sing-din teh Yia-lu-sæh-lang iao mih-vông: 25 meh-nyih ts-zin-keh dziao-deo. 34 Ky'ün meng-du yüong kying-sing._**

·1 Yia-su deo nyiang-ky'i, mông-djôh ze-cü peh ge-he li-veh tön-lôh din-k'u.

·2 Yi mông ih-ke gyüong kwa-vu ah ze-teh tön liang-ke dong-din,

·3 ziu kông, “Ngô lao-zih teh ng kông, Keh gyüong kwa-vu tön-lôh pi cong-nying wæ to:

·4 ing-yü ge-he cong-nying peh yiu-yü-keh ze Zông-ti li-veh cong-yiang tön-lôh: keh nyü-nying z-kyi ah ky'üih-siao, z ge su yiu tu tön-lôh.”

·5 YIU kyi-ke nying ze-teh kông, sing-din-li yiu ting hao zih-deo teh zu-le-keh meh-z côh-zih hao, Yia-su kông,

·6 “Ng-he mông keh-sih meh-z, nyih-ts we tao, tsiang-le ih-kw'e zih-deo m-yiu dzing ze zih-deo zông, tu we ts'ah-gao.”

·7 Ge-he meng Ge, kông, “Sin-sang, kyi-z yiu keh z-kön? keh z-kön kw'a le z-'eo, yiu zah-m dziao-deo?”

·8 Yia-su kông, “Ng-he iao liu-sing, feh iao bi nying mi-'oh: ing-yü yiu hyü-to nying we mao Ngô ming-deo le, kông, ‘Ngô ziu-z Ge; z-'eo gying-gao:’feh iao keng ge.

·9 Ng-he t'ing-djôh tang-tsiang teh fæn-lön z-kön, feh yüong p'ô: ing-yü keh-sih z-kön pih-ding sin yiu; dæn-z meh-nyih feh-z mah-ding le.”

·10 Yi teh ge-he kông, “Pah-sing teh pah-sing, koh-kô teh koh-kô, tu we jü-de siang-tang:

·11 kôh-c'ü yiu ting do di-dong, hông-nyin teh weng-yüoh; wæ-yiu k'o-p'ô ting do dziao-deo jong t'in yin-c'ih.

·12 Keh-sih z-kön vong le ts-zin, nying we k'ô ng-he, pih-næn ng, song ng tao jü-we-dông, kwæn ng lôh kæn-lao, yü Ngô-keh ming-deo ge-he we ka ng tao wông-ti teh tsong-toh min-zin.

·13 Ng-he p'ong-djôh keh-sih z-kön ziu hao tso te-tsing peh ge-he.

·14 Ng-he sing-li iao ding-tông feh yüong sin wa-sön tsa-sang hao feng-p'eo:

·15 ing-yü Ngô we s-peh ng-he k'eo-ze teh ts'ong-ming, peh ng-he te-deo tu pôh ng feh tao, ti-dih ng feh ku.

·16 Ziu-z ng-he-keh vu-meo, hyüong-di, ts'ing-kyün, bong-yiu; we peh ng-he song kwön; ng-he yiu-sih bi ge-he tsông-s.

·17 Yü Ngô-keh ming-deo ng-he we bi cong-nying ün-'eng.

·18 Dæn-z lin ng deo-fæh ih-keng tu feh sih-gao.

·19 Ng-he yüong zing-ne pao-jün ling-weng.

·20 “Ng-he mông-djôh ping-mô yü-lao Yia-lu-sæh-lang, ziu hao hyiao-teh ge mih-vông z-'eo gying-gao.

·21 Keh z-'eo, ze Yiu-t'a cü-ts hao dao tao sæn-zông; ze zing-li cü-ts ing-ke tseo-c'ih; ze hyiang-'ô-keh feh-k'o tseo-tsing.

·22 Ing-yü keh ziu-z sing-ün wæn-pao-keh nyih-ts, peh Shü-li su sia-lôh shih-wa tu yiu ing-nyin,

·23 Keh z-'eo wa-ying teh ky'üoh-na-keh nyü-nying yiu 'o! ing-yü keh di-fông pih iao tsao-djôh da-næn, keh pah-sing pih iao ziu nu-ky'i.

·24 Tao-k'eo s z yiu, lo-liah tao væn-koh ah yiu: Yia-lu-sæh-lang bi bih-koh-nying dæh-gao teng-tao bih-koh-nying-keh nyih-ts mön-coh.

·25 “Nyih-deo, nyüih-liang, sing-siu, we yin-c'ih dziao-deo; ze di-zông kôh-koh ziu k'u-næn; yü he-yiang fong-lông-keh sing-hyiang sing feh ding:

·26 nying yü ts'eng-tao si-zông iao le z-kön, tu p'ô-gyü lôh-weng: ing-yü t'in-ziang we yiao-dong.

·27 Keh z-'eo ge-he we mông-djôh Nying-keh N-ts, yiu ting do gyün-ping teh yüong-wa kô yüing le.

·28 Keh-sih z-kön ih tao, ng-he hao nyiang-deo dzih-ky'i-le; ing-yü c'ü-joh ng-he nyih-ts kw'a tao.”

·29 Ziu teh ge-he kông ih-ke pi-fông, “Ng-he hao mông vu-hwa-ko teh pah-yiang jü-moh:

·30 ge pao-c'ih ngô-deo, ng-he mông-djôh z-kyi hyiao-teh 'ô-t'in kw'a tao.

·31 Z-t'ih, ng-he mông-djôh keh-sih z-kön, ziu hao hyiao-teh Zông-ti-keh koh kw'a tao.

·32 Ngô lao-zih teh ng-he kông, Keh si-de fe ku-k'e, teng-tao keh-sih z-kön tu tso-zing.

·33 T'in teh di we ku-k'e: Ngô shih-wa fe ku-k'e.

·34 “Ng-he z-kyi iao liu-sing; sang-teh t'ön-ky'üoh t'ön-tsiu; kying-si iu-zeo, ng sing hweng-mi, keh nyih-ts ziu hweh-zin ziang lo-mông ling-djôh ng-he:

·35 ing-yü keh-yiang-ts iao ling-djôh t'ong-t'in-'ô-keh pah-sing.

·36 Su-i ng-he ing-ke kying-sing, zông-zông tao-kao, peh ng-he hao bi-ku keh tsiang-le z-kön, hao gyi ze Nying-keh N-ts min-zin.”

·37 YIA-SU me-nyih ze sing-din kao-hyüing; me-yia tseo-c'ih tao ih-tu sæn ziu-z Kæn-læn sæn shoh-yia.

·38 Cong pah-sing t'in-liang tao sing-din k'e t'ing Ge kông.


## Lk. 22.

**_1 Tsi-s-tsiang teh doh-shü-nying iao meo-'e Yia-su. 3 Sæh-dæn zih-tsing Yiu-da iao ge ma Yia-su. 7 S-du bi-bæn yü-yiah-tsih. 19 Kyi-toh sih-lih sing væn-ts'æn, 21 ön-cong ts-tin ma Ge cü-ts, 24 ky'ün meng-du feh-k'o z-tseng-z-do, 31 t'ong-ts Pi-teh Ge yi-kying de ge gyiu-ku: 34 yi kông Pi-teh we sæn-t'ao feh tsiao-nying Ge. 39 Ze Kæn-læn sæn tao-kao, 'ön ziang hyüih ti-lôh di, 47 Yiu-da yüong o-cü tso ön-'ao ma Yia-su: 50 Yia-su i Mô-læh-ku-keh ng-tô, 54 Pi-teh sæn-t'ao feh tsiao-nying Yia-su, 63 bi nying tsao-t'æh, 66 kông Ge z Zông-ti-keh N-ts._**

·1 Vu-kao-tsih, yi ts'ing-hwu yü-yiah-tsih, kw'a tao.

·2 Tsi-s-tsiang teh doh-shü-nying wa-sön tsa-sang hao tsông-s Yia-su; tsih-z p'ô pah-sing.

·3 Zih-nyi meng-du li-min ih-ke, Kô-liah-keh Yiu-da, Sæh-dæn zih-tsing ge sing-li.

·4 Ge ziu k'e teh tsi-s-tsiang teh kwön siang-liang tsa-sang hao kao-de Yia-su peh ge-he.

·5 Ge-he ziu hwön-hyi, ing-hyü peh ge nying-ts.

·6 Yiu-da ing-zing, ziu zing cong-nying feh ze-teh-keh kyi-we, hao peh Yia-su kao-de ge-he.

·7 VU-KAO-TSIH-KEH nyih, ziu-z sæh yü-yiah siao-yiang nyih-ts tao-gao.

·8 Yia-su ts'a Pi-teh teh Iah-'ön, kông, “Hao k'e bi-bæn yü-yiah peh Ngô-he ky'üoh.”

·9 Ge-he kông, “Ng iao ngô-he 'ah-yi bi-bæn?”

·10 Yia-su teh ge-he kông, “Ng-he tsing-zing, we p'ong-djôh ih-ke nying ky'ih ih-bing shü; ge tseo-tsing-keh u-li hao keng ge.

·11 Hao teh keh cü-nying-kô kông, ‘Sin-sang meng ng, Ngô teh Ngô-keh meng-du hao ky'üoh yü-yiah-keh k'ah-vông ze 'ah-yi?’

·12 Ge ziu we ts-tin ih-kæn pa-hao-keh do leo-zông peh ng-he mông: ze-kæn ng-he hao bi-bæn.”

·13 Ge-he ziu k'e, ko-zin p'ong-djôh ziang Yia-su teh ge-he su kông: yü-yiah ziu bi-bæn.

·14 Z-'eo tao-gao, Yia-su zo-zih, zih-nyi s-du jü-de.

·15 Yia-su teh ge-he kông, “Ngô z ting zing-nyün, vong ziu næn ts-zin teh ng-he jü-de ky'üoh keh yü-yiah:

·16 ing-yü Ngô teh ng kông, Jong-kying-yi-'eo Ngô feh tse ky'üoh keh yü-yiah, dzih-tao ze Zông-ti-keh koh li-min yiu ing-nyin.”

·17 Ziu do keh pe, coh-zia, kông, “Ng-he do keh pe, jü-de feng-k'e.

·18 Ngô teh ng kông, Ngô feh tse hæh bu-dao-tsih, teng-tao Zông-ti-keh koh tao-gao.”

·19 Yi do ping, coh-zia p'ah-k'e, peh ge-he, kông, “Keh z Ngô-keh sing-t'i yü ng-he sô-c'ih: ng-he iao t'ih tso hao kyi-nyin Ngô.”

·20 Væn-ts'æn ts-'eo, ah do keh pe, kông, “Keh pe z sing-iah, k'ao-djôh Ngô-keh hyüih sih-lih, yü ng-he liu-c'ih.

·21 Dæn-z ma Ngô cü-ts-keh siu teh Ngô jü-de ze côh-zông.

·22 Nying-keh N-ts nyün-z iao k'e tsiao zin-deo su ding: dæn-z ma Ge cü-ts yiu 'o!”

·23 Ge-he ziu meng-le-meng-k'e nô-ih-ke tsiang-le iao tso keh z-kön.

·24 Meng-du cong-yiang ah yiu tsang-leng, nô-ih-ke sön do.

·25 Yia-su teh ge-he kông, “Bih-koh wông-ti æh-voh pah-sing; tsih-tsông gyün-ping kwön ge-he cü-ts nying ts'ing ge eng-nying.

·26 Dæn-z ng-he feh-k'o keh-t'ih: ng-he cong-yiang tso do cü-ts, ing-ke ziang siao, tso deo cü-ts, ing-ke ziang yüong-nying.

·27 Nô-ih-ke do, wæ-z zo-zih cü-ts, wæ-z voh-z cü-ts? ky'i feh-z zo-zih cü-ts do? Dæn-z Ngô ze ng-he cong-yiang ziang voh-z Cü-ts.

·28 Ngô tsao-næn z-'eo, z ng-he dziang-dziang jü-de;

·29 Ngô yiu ih-ke koh s-peh ng-he, ziang Ngô Vu-ts'ing s-peh Ngô,

·30 hao peh ng-he ze Ngô koh-li teh Ngô dong-côh ky'üoh hæh; ping-ts'ia hao zo ze zo-yü sing-p'ön Yi-seh-lih zih-nyi ts-p'a.”

·31 Cü yi kông, “Si-meng, Si-meng, Sæh-dæn iao ng hao pe ng, ziang pe mah ih-yiang:

·32 dæn-z Ngô yü ng gyiu-ku, peh ng siang-sing-keh sing feh we sih-gao: ng voh-cün-le z-'eo, hao kyin-ku ng-keh hyüong-di.”

·33 Pi-teh teh Ge kông, “Cü, ziu-z teh Ng jü-de lôh-kæn jü-de s ngô ah zing-nyün.”

·34 Yia-su kông, “Pi-teh, Ngô teh ng kông, Kying-nying kyi wæ vong di, ng we sæn-t'ao kông feh sih-teh Ngô.”

·35 Yia-su yi teh ge-he kông, “Ngô zin-deo ts'a ng-he feh ta iao-yü, feh ta pao-voh, feh ta 'a, keh z-'eo yiu zah-m ky'üih-siao?” Ge-he kông, “M-kao.”

·36 Ziu teh ge-he kông, “Yin-ze yiu iao-yü, hao ta-k'e; yiu pao-voh, ah z-t'ih: m-yiu tao cü-ts, hao ma ge i-zông, ma ih-pô tao.

·37 Ngô teh ng kông, Shü-li yiu sia-lôh, ‘Ge ze væn-nying li-min sön-tsing ze-nen,’[Y.53.12.] keh-kyü shih-wa ah pih-ding ing-nyin ze Ngô sing-zông: ing-yü kwæn-djôh Ngô z-kön, tu iao wön-jün.”

·38 Meng-du kông, “Cü, ze-i yiu liang-pô tao.” Yia-su teh ge-he kông, “Keo-gao.”

·39 YIA-SU tseo-c'ih, tsiao su-zông tao Kæn-læn sæn k'e; meng-du ah keng Ge.

·40 Tao keh di-fông, teh ge-he kông, “Ng-he iao tao-kao min-teh ng tseo-tsing mi-'oh,”

·41 Ziu li-k'e ge-he, mao ih-kw'e zih-deo tön-k'e t'ih yün, gyü-lôh tao-kao, kông,

·42 “Vu-ts'ing, Ng ziah-z k'eng peh keh pe li-k'e Ngô: shü-tsih z-t'ih, feh-z tsiao Ngô su-nyün, z tsiao Ng su-nyün.”

·43 Jong t'in yiu ih-ke t'in-s hyiang Ge yin-c'ih, kô lih-liang peh Ge.

·44 Yia-su e-t'ong, kah-nga tao-kao: Ge-keh 'ön ziang hyüih tin-kô-tin ti-lôh di.

·45 Gyiu-ku ky'i-le, tseo-tao meng-du su-ze, mông ge-he yü iu-zeo kw'eng-k'e,

·46 teh ge-he kông, “Tsa-sang kw'eng-k'e? iao nang-ky'i tao-kao, min-teh tseo-tsing mi-'oh.”

·47 Ge wæ ze-teh kông, yiu hyü-to nying le; zih-nyi meng-du cong-yiang ih-ke ming-z Yiu-da ku-sin, ziu tseo-tao Yia-su su-ze iao teh Ge o-cü.

·48 Yia-su teh ge kông, “Yiu-da, ng yüong o-cü ma Nying-keh N-ts feh?”

·49 Yia-su sing-pin nying mông ge-he iao tso z-kön, teh Ge kông, “Cü, ngô-he hao dong tao tsôh feh?”

·50 Nen-cong yiu ih-ke nying tsôh da tsi-s-keh nu-boh, siah-lôh ge jing-tsih ng-tô.

·51 Yia-su we-teh kông, “'Eo ge tao keh di-bu.” Ziu môh-môh ge ng-tô, i ge hao.

·52 Yia-su teh le k'ô Ge-keh tsi-s-tsiang, sing-din-keh kwön teh tsiang-lao, kông, “Ng-he tseo-c'ih, tsa-sang do tao teh kweng, ziang k'ô gyiang-dao?

·53 Ngô nyih-nyih ze sing-din ng-he cong-yiang, ng-he feh dong-siu k'ô Ngô: dæn-z yin-ze z ng-keh z-'eo, teh heh-ön-keh si-deo.”

·54 GE-HE k'ô Yia-su, ta tao da tsi-s-keh oh-li. Pi-teh yün-yün keng-tseo.

·55 Ming-dông cong-yiang sang ho, ge-he jü-de zo-lôh, Pi-teh ah zo ze ge-he cong-yiang.

·56 Yiu ih-ke ô-deo mông-djôh Pi-teh hyiang-djôh ho-kwông zo-kæn, ziu ts'ing-ting mông ge, kông, “Keh nying ah z teh Ge jü-de.”

·57 Pi-teh feh tsiao-nying, kông, “Nyü-nying, ngô feh sih-teh Ge.”

·58 Ku ih-ts'iang yi yiu ih-ke nying mông-djôh Pi-teh, kông, “Ng ah z Ge-he tso-de-keh.” Pi-teh kông, “Nying, ngô feh-z.”

·59 Tse teng mao pön-ke z-zing, yi yiu ih-ke nying tsæh-zih kông, “Keh nying lao-zih z teh Ge jü-de-keh: ing-yü z Kô-li-li nying.”

·60 Pi-teh kông, “Nying, ng su kông ngô feh tong.” Ge wæ ze-teh kông, kyi ziu di.

·61 Cü le-cün mông Pi-teh. Pi-teh ts'eng-tao Cü-keh shih-wa, ziu-z kông, “Kyi vong di ts-zin, ng we sæn-t'ao feh tsiao-nying Ngô.”

·62 Pi-teh ziu tseo-c'ih, k'oh-teh siang-sing.

·63 K'ô Yia-su cü-ts c'ü-siao Ge, tang Ge.

·64 Peh Ge ngæn tsô-lao tang Ge min-lin, meng Ge kông, “Ng kông sin-ts shih-wa, tang Ng cü-ts z nô-ih-ke?”

·65 Wæ-yiu yüong hyü-to bih-yiang shih-wa tsao-siao Ge.

·66 T'in ih-liang, pah-sing-keh tsiang-lao, cong tsi-s-tsiang, teh doh-shü-nying, tu jü-zih, ta Yia-su tao ge-he kong-we-li, meng Ge, kông,

·67 “Ng ziah-z Kyi-toh, teh ngô-he kông.” Yia-su teh ge-he kông, “Ziah-z teh ng kông, ng-he fe siang-sing:

·68 ziah-z meng ng, ng-he fe we-teh, yi fe fông Ngô.

·69 Jong-kying-yi-'eo Nying-keh N-ts we zo ze yiu neng-kön Zông-ti-keh jing-siu-pin.”

·70 Cong-nying kông, “Ng z Zông-ti-keh N-ts feh?” Yia-su teh ge-he kông, “Ng-he kông Ngô z Ge.”

·71 Ge-he kông, “Ngô-he 'o-yüong bih-yiang kyin-tsing? Ge ts'ing-k'eo su kông ngô-he z-kyi t'ing-djôh.”


## Lk. 23.

**_1 Nying ze Pi-læh-to min-zin kao Yia-su, ka peh Hyi-leh. 8 Hyi-leh c'ü-siao Ge, 12 Hyi-leh teh pi-læh-to 'o-hao. 13 Pah-sing iao Pi-læh-to fông Pô-læh-pô, ge ing-zing, ziu peh Yia-su kao-de ping-ting ting Ge s. 27 T'ong-ts k'oh Ge-keh nyü-nying Yia-lu-sæh-lang iao mih-gao. 34 Yü Ge dziu-dih gyiu Zông-ti. 39 Liang-ke væn-nying teh Ge jü-de ting-s. 46 Cü s-gao. 50 Iah-seh ön-tsông Ge._**

·1 CONG-NYING tu ky'i-le, ka Yia-su tao Pi-læh-to min-zin.

·2 Ziu kao Ge zông, kông, “Keh Nying ngô-he yi-kying k'ao-zih Ge z yiao-'oh pah-sing, feh hyü ge næh din-liang peh Ke-sæh, Ge ts'ing-hwu Z-kyi z Kyi-toh, z Wông-ti.”

·3 Pi-læh-to meng Yia-su, kông, “Ng z Yiu-t'a nying-keh Wông-ti feh?” Yia-su we-teh ge kông, “Ng kông-djôh-gao.”

·4 Pi-læh-to teh tsi-s-tsiang teh cong-nying kông, “Ngô mông keh Nying m-yiu ze.”

·5 Cong-nying zing-lih ao-ky'i-le, kông, “Ge z yiao-dong pah-sing, ze t'ong Yiu-t'a kao-hyüing, jong Kô-li-li ih-dzih tao i.”

·6 Pi-læh-to t'ing-djôh Kô-li-li, ziu meng Ge z Kô-li-li nying feh.

·7 Kyi-zin hyiao-teh z Hyi-leh ke-kwön, ziu song Ge tao Hyi-leh su-ze, keh z-'eo Hyi-leh ze Yia-lu-sæh-lang.

·8 Hyi-leh mông-djôh Yia-su, ting hwön-hyi: z iao mông-djôh Ge dziang-kyiu, ing-yü t'ing-djôh Ge hyü-to z-kön; yi siang mông-djôh Ge tso gyi-z.

·9 Hyi-leh meng Ge hyü-to shih-wa; Yia-su ih-ting feh ing.

·10 Tsi-s-tsiang teh doh-shü-nying gyi-teh zing-lih kao Ge.

·11 Hyi-leh teh ge-keh ping k'ön-ky'ing Yia-su, c'ü-siao Ge, do ih-gyin hao-k'ön i-zông peh Ge tsiah, yi song Ge peh Pi-læh-to.

·12 Pi-læh-to teh Hyi-leh yi-zin yiu ün-ky'i, keh nyih ziu 'o-hao.

·13 Pi-læh-to ao-le cong tsi-s-tsiang, kwön-fu teh pah-sing,

·14 teh ge-he kông, “Ng-he ka keh Nying peh ngô, kông Ge z-kön yi-kying ze ng-he tông-min sing-ku, ngô mông Ge m-yiu ze.

·15 Hyi-leh ah z-t'ih; ing-yü ngô ts'a ng-he kyin Hyi-leh; Hyi-leh mông Ge su tso z-kön m-yiu ing-ke s-keh ön-gyin.

·16 Su-i ngô tang-ku ziu fông Ge.”

·17 (Tao tsih-ts', pih-ding iao fông ih-ke væn-nying peh ge-he).

·18 Ge-he ih-zi ao-ky'i-le, kông, “Djü-mih keh Nying, fông Pô-læh-pô peh ngô-he.”

·19 Keh Pô-læh-pô yü ze zing-li zao-fæn, sæh-nying kwæn-lôh kæn-lao.

·20 Pi-læh-to i-s iao fông Yia-su, tse teh ge-he kông;

·21 ge-he ao-ky'i-le, kông, “Ting Ge ze zih-z-kô-zông, ting Ge ze zih-z-kô-zông.”

·22 Pi-læh-to di-sæn t'ao teh ge-he kông, “Ge tso zah-m z-kön? ngô mông-feh-c'ih Ge yiu ing-ke s-keh ze-ming: su-i ngô tang-ku ziu fông Ge.”

·23 Ge-he ao-ky'i-le pih Pi-læh-to, z iao Yia-su ting ze zih-z-kô-zông. Cong-nying teh tsi-s-tsiang-keh shih-wa ying-gao.

·24 Pi-læh-to ziu tsiao ge-he su gyiu tön-fæh.

·25 Pah-sing su gyiu-keh, zao-fæn sæh-nying-ku kwæn-lôh kæn-li cü-ts, fông-gao; peh Yia-su ka-k'e, tsiao pah-sing-keh i-s.

·26 GE-HE t'a Yia-su z-'eo, yiu ih-ke Ku-li-na nying Si-meng, jong hyiang-'ô le, ge-he k'ô ge, peh zih-z-kô fông ze ge sing-zông, gwæn ze Yia-su 'eo-min.

·27 Yiu hyü-to pah-sing teh nyü-nying keng Ge, nyü-nying sing-t'ong k'oh Ge.

·28 Yia-su le-cün teh ge-he kông, “Yia-lu-sæh-lang-keh nyü-nying, feh yüong yü Ngô k'oh, ing-ke yü ng-he z-kyi teh ng-keh n-nô k'oh.

·29 Ing-yü nyih-ts iao le, nying we kông, ‘Fe sang-keh, vong sang-keh t'e, teh vong jing-na ku nyü-nying, yiu foh-ky'i.’

·30 Keh z-'eo nying we hyiang sæn kông, ‘Hao tao-lôh ngô-he sing-zông;’yi hyiang siao sæn kông, ‘Hao ke-lao ngô-he.’

·31 Ing-yü ts'ing jü zông-ts'ia z-t'ih, k'u-lôh-keh jü iao tsa-sang?”

·32 Wæ-yiu liang-ke væn-nying t'a-k'e, iao teh Yia-su jü-de tsông-s.

·33 Tseo-tao ih-ke di-fông di-ming K'u-leo, ze-kæn peh Yia-su teh keh liang-ke væn-nying ting ze zih-z-kô-zông, ih-ke ze Ge jing-siu-pin, ih-ke ze tsi-siu-pin.

·34 Yia-su kông, “Vu-ts'ing, sô-min ge-he; ing-yü ge-he su tso ge-z feh hyiao-teh.” Ge-he côh-kyiu, feng Yia-su-keh i-zông.

·35 Pah-sing gyi ze-kæn mông. Kwön-fu teh ge-he tsao-siao Ge, kông, “Ge kyiu-ku bih-nying; ziah-z Kyi-toh, Zông-ti su kæn-shün-keh, hao Z kyiu Z.”

·36 Ping-ting ah c'ü-siao Ge, do ts'u peh Ge hæh, kông,

·37 “Ng ziah-z Yiu-t'a nying-keh Wông-ti, hao Z-kyiu-Z.”

·38 Yia-su deo-zông yiu z-diao, yüong Hyi-læh, Lo-mô, Hyi-pah-le z-ngæn sia-teh ziu-z, “KEH-Z YIU-T'A NYING-KEH WÔNG-TI.”

·39 Jü-de ting-kæn-keh væn-nying ih-ke tsao-siao Yia-su, kông, “Ng ziah-z Kyi-toh, hao kyiu Z-kyi teh ngô-he.”

·40 Di-nyi-ke tsah-væh ge, kông, “Ng ding ih-yiang-keh ze, wæ feh p'ô Zông-ti feh?

·41 Ngô-he z ing-ke; su ziu-keh k'u z pao-ing ngô-he su tso z-kön: dæn-z Keh-yü ih-ting vong tso-dzæn.”

·42 Ge ziu kông, “Yia-su, Ng tsih-tsông Ng koh-kô le z-'eo, kyi-teh ngô.”

·43 Yia-su teh ge kông, “Ngô lao-zih teh ng kông, Kying-nying ng we teh Ngô jü-de ze foh-yün.”

·44 Mao ng z tsing pin-di heh-ön dzih-tao sing z ts'u.

·45 Nyih-deo pin heh-ön; sing-din-keh mön-tsiang cong-yiang lih-k'e.

·46 Yia-su do sing-hyiang ao-ky'i-le, kông, “Vu-ts'ing, ‘Ngô ling-weng t'ôh ze Ng-keh siu-li:’” [S.31.5.] kông-ku, ky'i ziu dön-gao.

·47 Pah-tsong mông-djôh keh z-kön, ziu yüong-wa Zông-ti, kông, “Keh zih-ze z tsing-dzih Nying.”

·48 Jü-zih-le mông-keh cong-nying, mông-djôh keh-sih z-kön, tu k'ao-k'ao hyüong-deo cün-k'e.

·49 Yia-su siang-joh-keh nying, teh Kô-li-li keng-le-keh nyü-nying, tu yün-yün gyi-teh mông keh-sih z-kön.

·50 YIU ih-ke nying, ming-z Iah-seh, z nyi-z-bu; tso nying yi hao yi tsing-dzih,

·51 ge-he siang-liang tso keh z-kön tu feh k'eng ing-zing, z Yiu-t'a Ô-li-mô-t'a zing-li-keh nying, ah z sô-mông Zông-ti-keh koh cü-ts:

·52 ge tseo-tsing kyin Pi-læh-to, t'ao Yia-su-keh s-siu.

·53 Ziu do-lôh, yüong si-mô-pu pao hao, fông ze ngæn-zih zôh-c'ih-keh veng-li, m-yiu nying ön-tsông-ku.

·54 Keh nyih z yü-bi-nyih, ön-sih-nyih gying-gao.

·55 Jong Kô-li-li teh Yia-su jü-de le keh-sih nyü-nying ah keng k'e, mông veng-mo, teh Ge s-siu tsa tsông-fæh.

·56 Ziu cün-k'e, bi-bæn hyiang-liao hyiang-yiu; tsiao leh-fæh teng ku ön-sih-nyih.


## Lk. 24.

**_1 Nyü-nying tao veng-mo k'e, liang-ke t'in-s t'ong-ts ge Yia-su z weh-cün-le. 9 Ge t'ong-ts meng-du. 13 Yin-c'ih peh liang-ke meng-du. 13 Yin-c'ih peh liang-ke meng-du ze lu-zông tao Yi-mô-ngwu k'e: 36 'eo-le yin-c'ih peh s-du, tsah-væh ge feh siang-sing-keh sing: 47 feng-fu meng-du ze væn-koh djün-dao: 49 ing-hyü s Sing-Ling peh ge: 50 ziu sing-t'in._**

·1 TS'IH-NYIH-KEH deo-nyih, t'in kw'a liang, ge-he ta su bi-bæn-keh hyiang-liao tao veng-mo le, wæ-yiu kyi-ke nying jü-de.

·2 Mông-djôh zih-deo jong veng meng-k'eo yi-kying fæn-ku.

·3 Tseo-tsing, feh mông-djôh Cü Yia-su-keh s-siu.

·4 Keh z-kön ze-teh nyi-'oh z-'eo, yiu liang-ke nying tsiah kwông-liang i-zông gyi ze ge-he pin:

·5 nyü-nying kying-hôh, deo p'oh-lôh di, keh liang-ke nying teh ge-he kông, “Tsa-sang ze s-nying su-ze zing weh-nying?

·6 Ge feh ze-i, z weh-cün-le: ng-he hao kyi-teh wæ ze Kô-li-li z-'eo Ge teh ng-he tsa kông-ku,

·7 ziu-z, ‘Nying-keh N-ts pih iao song peh ze-nying-keh siu-li, ting ze zih-z-kô-zông, di-sæn nyih tse weh-cün-le.’”

·8 Nyü-nying ziu kyi-teh Yia-su-keh shih-wa,

·9 jong veng-mo cün-le, peh keh-sih z-kön tu t'ong-ts zih-ih-ke s-du, teh bih-ke cong meng-du.

·10 Le t'ong-ts s-du keh-sih z-kôh, ziu-z Mah-da-læh-keh Mô-li-ô teh Iah-ô-nô, Ngô-kôh-keh nyiang Mô-li-ô; wæ-yiu keh-sih bih-ke nyü-nying jü-de.

·11 S-du mông nyü-nying shih-wa ziang yiao-nyin, feh siang-sing ge-he.

·12 Pi-teh nang-ky'i diao tao veng-mo; deo geo-lôh mông, tsih mông-djôh mô-pu fông-kæn, ziu kyü-kô, ze-teh hyi-gyi keh z-kön.

·13 Keh nyih yiu liang-ke meng-du tao ih-ke hyiang-ts'eng k'e, teh Yia-lu-sæh-lang tsang nyin-ng li, di-ming Yi-mô-ngwu.

·14 Ge-he i-lu jü-de kông keh ih-ts'ih su yiu-keh z-kön.

·15 Ze-teh kông ze-teh nyi-leng z-'eo, Yia-su Z-kyi tseo-le, teh ge-he jü-de tseo.

·16 Ge-he ngæn hweng-mi feh nying-teh Ge.

·17 Yia-su teh ge-he kông, “Ng iu-zeo ze-teh tseo z-'eo jü-de su kông z zah-m shih-wa?”

·18 Keh ih-ke ming-z Kah-liu-pô we-teh Ge, kông, “Ze Yia-lu-sæh-lang tso k'ah, tsih-yiu Ng feh hyiao-teh keh liang-nyih z-kön feh?”

·19 Yia-su teh ge-he kông, “Zah-m z-kön?” Ge-he kông, “Nô-sæh-læh Yia-su z-kön; Ge z sin-ts-nying, ze Zông-ti teh cong pah-sing min-zin kông shih-wa tso z-kön tu yiu neng-kön:

·20 ngô-he cong tsi-s-tsiang teh kwön-fu tsa-sang song Ge peh tsong-toh ding s-ze, ting ze zih-z-kô-zông.

·21 Dæn z ngô-he zin-deo sô-mông Ge iao c'ü-joh Yi-seh-lih pah-sing. Fi-tæn z-t'ih, keh z-kön tso-zing yi-kying di-sæn nyih.

·22 Ping-ts'ia ngô-he cong-yiang yiu kyi-ke nyü-nying peh ngô-he kying-nga; ge-he t'in-liang tseo-tao veng-mo;

·23 feh mông-djôh Ge s-siu, tseo-le kông, mông-djôh yiu liang-ke t'in-s yin-c'ih, kông Yia-su weh-gao.

·24 Ngô-he cong-yiang yiu kyi-ke tao veng-mo k'e, ko-zin p'ong-djôh ziang nyü-nying su kông: tsih-z feh kyin Yia-su.”

·25 Yia-su ziu teh ge-he kông, “Nge-beng-keh nying, sin-ts-nying ih-ts'ih su kông ng t'ih næn siang-sing!

·26 Kyi-toh sin ziu k'u-næn, 'eo-deo hyiang Ge yüong-wa, ky'i feh-z ing-ke?”

·27 Ziu jong Mo-si ky'i-deo teh cong sin-ts-nying, væn-pah Sing-shü-li ts-tin Ge shih-wa, dziang-si ka-shih peh ge-he.

·28 Kw'a tao ge-he iao tao-keh hyiang-ts'eng, Yia-su hao-ziang iao tseo-ku.

·29 Ge-he ngang liu Ge, kông, “Yin-ze nyih-deo zia-sæn, kw'a æn; ts'ing Ng teh ngô-he jü-de djü.” Ge ziu tseo-tsing, teh ge-he jü-de djü.

·30 Yia-su teh ge-he zo-zih z-'eo, ziu do ping, coh-foh, p'ah-k'e peh ge-he.

·31 Liang-ke nying ngæn ziu ming-liang, nying-teh Ge: hweh-zin mông Ge feh djôh.

·32 Ge-he jü-de kông, “Ge lu-zông teh ngô-he kông, ka-shih Sing-shü z-'eo, ngô-he sing ky'i feh-z nyih?”

·33 Ge-he tông-z ky'i-sing, cün-tao Yia-lu-sæh-lang, p'ong-djôh zih-ih-ke s-du teh dong-de nying jü-zih.

·34 ze-teh kông, “Cü lao-zih weh-cün-le, peh Si-meng mông-ku.”

·35 Keh liang-ke nying ziu kông lu-zông z-kön, teh Yia-su p'ah-k'e ping peh ge-he nying-teh z-kön.

·36 Wæ ze-teh kông keh z-kön, Yia-su gyi ze ge-he cong-yiang, teh ge-he kông, “Ts'ing ng-he bing-ön!”

·37 Ge-he kying-hyin p'ô-gyü, nyi-sing su mông-djôh z hyin-ling.

·38 Yia-su teh ge-he kông, “Ng yü zah-m p'ô-gyü? tsa-sang yiu nyi-'oh sing nang-ky'i?

·39 Hao mông Ngô siu Ngô kyiah, ziu-z Ngô-z: môh Ngô, hao mông-djôh; weng m-yiu nyüoh kweh-deo, ziang ng mông Ngô yiu.”

·40 Keh shih-wa kông-ku, ziu peh ge-he mông Ge siu teh Ge kyiah.

·41 Meng-du yü hwön-hyi ning-gyiu feh siang-sing, yi hyi-gyi, Yia-su teh ge-he kông, “Yiu zah-m ky'üoh-zih ze-i feh?”

·42 Ge-he ziu do ting kôh-joh-keh ng, teh ih-kw'e mih-fong-bu peh Ge.

·43 Yia-su tsih-ziu ze ge-he min-zin ky'üoh.

·44 Ziu teh ge-he kông, “Keh ziu-z Ngô wæ teh ng-he jü-de z-'eo kông-ku shih-wa, ziu-z, ‘Væn-pah ze Mo-si leh-fæh, sin-ts-nying-keh shü, teh S-p'in su sia-lôh ts-tin Ngô, tu iao ing-nyin.’”

·45 Yia-su ziu k'e ge-he-keh ts'ong-ming, peh ge hao ming-bah Sing-shü-keh i-s;

·46 wæ-yiu teh ge-he kông, “Shü-li yiu sia-lôh, Kyi-toh ing-ke ziu-næn, di-sæn nyih jong s-nying cong-yiang weh-cün-le;

·47 k'ao-djôh Ge ming-deo djün hwe-ke sô-ze-keh dao-li, jong Yia-lu-sæh-lang ky'i tao t'in-ô væn-koh.

·48 Ng-he z keh-sih z-kön-keh kyin-tsing.

·49 Ngô Vu-ts'ing su ing-hyü, Ngô we s-lôh peh ng-he: dæn-z ng-he hao djü ze Yia-lu-sæh-lang zing-li, teng-tao peh ng-he tsiah-zông jong t'in-zông le-keh neng-kön.”

·50 Yia-su ta-ling meng-du tseo-c'ih tao Pah-da-nyi, liang-tsih siu di-ky'i coh-foh ge.

·51 Coh-foh z-'eo, li-k'e ge-he, sing-zông t'in.

·52 Ge-he pa-pa Ge, ziu ting hwön-hyi cün tao Yia-lu-sæh-lang:

·53 z-k'eh ze sing-din tsæn-mi coh-zih Zông-ti. Ô-meng.



------
[^15-23]: 應爲：ky'in-le。



