
# MÔ-T'A DJÜN FOH-ING SHÜ.


## Mt. 1.

**_1 Kyi-toh-keh kô-pu jong Ô-pah-læh-hön tao Iah-seh. 8 Mô-li-ô bi Sing-Ling kön-dong wa-ying. 19 T'in-s ao Iah-seh feh yüong p'ô; ka-shih Kyi-toh-keh 'æn-deo._**

·1 Ô-PAH-LÆH-HÖN 'eo-de, Da-bih-keh 'eo-de, Yia-su Kyi-toh-keh kô-pu.

·2 Ô-pah-læh-hön sang Yi-sæh; Yi-sæh sang Ngô-kôh; Ngô-kôh sang Yiu-da teh ge hyüong-di;

·3 Yiu-da jong Da-mô sang Fæh-læh-z teh Sæh-læh; Fæh-læh-z sang Yi-z-leng; Yi-z-leng sang O-læn;

·4 O-læn sang Ô-mi-nô-dæh; Ô-mi-nô-dæh sang Nô-jing; Nô-jing sang Sæh-meng;

·5 Sæh-meng jong Læh-'eh sang Po-z; Po-z jong Lu-teh sang Ô-pah; Ô-pah sang Yia-si;

·6 Yia-si sang Da-bih wông. Da-bih wông jong U-li-ô-keh ts'i-ts sang Su-lo-meng;

·7 Su-lo-meng sang Lo-po-ön; Lo-po-ön sang Ô-pi-ô; Ô-pi-ô sang Ô-sæh;

·8 Ô-sæh sang Iah-sô-fæh; Iah-sô-fæh sang Iah-læn; Iah-læn sang U-si-ô;

·9 U-si-ô sang Iah-tæn; Iah-tæn sang Ô-hah-z; Ô-hah-z sang Hyi-si-kô;

·10 Hyi-si-kô sang Mô-nô-si; Mô-nô-si sang O-meng; O-meng sang Iah-si-ô;

·11 Pah-sing lo-liah tao Pô-pi-leng z-'eo, Iah-si-ô sang Yia-ko-nyi-ô teh ge hyüong-di.

·12 Pah-sing lo-liah tao Pô-pi-leng ts-'eo, Yia-ko-nyi-ô sang Sæh-læh-t'ih; Sæh-læh-t'ih sang Su-lo-pô-pah;

·13 Su-lo-pô-pah sang Ô-pi-üoh; Ô-pi-üoh sang Yi-li-ô-kying; Yi-li-ô-kying sang Ô-su;

·14 Ô-su sang Sæh-dôh; Sæh-dôh sang Ô-kying; Ô-kying sang Yi-leh;

·15 Yi-leh sang Yi-li-ô-sæh; Yi-li-ô-sæh sang Mô-tæn; Mô-tæn sang Ngô-kôh;

·16 Ngô-kôh sang Iah-seh, ziu-z Mô-li-ô-keh dziang-fu; Mô-li-ô sang Yia-su ts'ing-hwu Kyi-toh.

·17 Jong Ô-pah-læh-hön tao Da-bih ih-gyüong yiu zih-s de; jong Da-bih tao pah-sing lo-liah tao Pô-pi-leng z-'eo, yi yiu zih-s de; jong pah-sing lo-liah tao Pô-pi-leng ts-'eo tao Kyi-toh yi yiu zih-s de.

·18 YIA-SU Kyi-toh sang-keh z-kön z tsiao 'ô-veng: Ge nyiang Mô-li-ô yi-kying hyü peh Iah-seh, wæ-vong tso ts'ing, bi Sing-Ling kön-dong wa-ying.

·19 Ge dziang-fu Iah-seh z tsing-dzih nying, feh k'eng ming-ming peh ge tao me, siang s-ô t'e-hweng.

·20 Ge k'eo-k'eo s-ts'eng keh z-kön, Cü-keh t'in-s mong-cong yin-c'ih-le, teh ge kông, “Da-bih-keh 'eo-de Iah-seh, ng k'e c'ü ng-keh ts'i-ts Mô-li-ô ku-le, feh yüong p'ô: ing-yü ge wa-ying z bi Sing-Ling kön-dong.

·21 Ge we sang ih-ke N-ts; ng iao c'ü Ge ming-z YIA-SU; ing-yü z Ge iao kyiu Ge pah-sing t'eh-c'ih ge-keh ze-ôh.”

·22 Keh z-kön tu tso-zing, hao peh Cü t'ôh sin-ts-nying su kông shih-wa yiu ing-nyin, ziu-z,

·23 “Yiu ih-ke do-nyiang we wa-ying sang N-ts, nying iao ts'ing-hwu Ge ming-z YI-MÔ-NE-LI;” [Y.7.14.] fæn-c'ih-le ziu-z, ZÔNG-TI TEH NGÔ-HE JÜ-DE.

·24 Iah-seh kw'eng-sing nang-ky'i, ziu i Cü t'in-s su feng-fu, c'ü ge ts'i-ts ku-le;

·25 Dæn-z vong teh ge dong-vông teng-tao ge sang deo ih-ke N-ts: c'ü Ge ming-z YIA-SU.


## Mt. 2.

**_1 Pôh-z bi ih-leh sing ying-dao tao Kyi-toh-keh di-fông. 11 Pa Ge, hyin su ta-le-keh li-veh peh Ge. 14 Iah-seh ta Yia-su teh Ge nyiang dao tao Yi-gyih. 16 Hyi-leh wông sæh si-lao. 20 Hyi-leh s-gao. 22 Iah-seh ta Yia-su teh Ge nyiang cün-le, djü ze Kô-li-li Nô-sæh-leh._**

·1  HYI-LEH wông z-'oe, Yia-su sang ze Yiu-t'a-keh Pah-li-'eng, yiu kyi-ke pôh-z jong tong-pin tseo tao Yia-lu-sæh-lang, kông,

·2 “Sang-c'ih tso Yiu-t'a nying-keh Wông-ti ze 'ah-yi? ing-yü ngô-he ze tong-pin mông-djôh Ge-keh sing-siu, ziu le pa Ge.”

·3 Hyi-leh wông t'ing-djôh ziu p'ô-gyü, Yia-lu-sæh-lang-keh cong-nying yi p'ô-gyü.

·4 Ge ziu dziao-le cong tsi-s-tsiang teh pah-sing cong-yiang-keh doh-shü-nying, bön-meng ge Kyi-toh ing-ke sang ze 'ah-yi.

·5 Ge-he we-teh kông, “Ze Yiu-t'a-keh Pah-li-'eng: ing-yü sin-ts-nying yiu sia-lôh, kông,

·6 ‘Yiu-da di-fông-keh Pah-li-'eng, ng ze Yiu-da fu-yün ts-cong bing-fi ting siao: ing-yü jong ng iao c'ih ih-ke kyüing-wông, moh-yiang Ngô Yi-seh-lih pah-sing.’” [Mi.5.2.]

·7 Hyi-leh ziu s-'ô ao pôh-z le, ts-si bön-meng ge keh sing-siu c'ih-yin z-'eo.

·8 Ziu ts'a ge tao Pah-li-'eng, kông, “Ng-he k'e ts-si tang-t'ing keh Si-lao z-kön; zing-djôh-ku, ziu le t'ong-pao ngô, peh ngô ah hao k'e pa Ge.”

·9 Ge-he t'ing koh-wông shih-wa ziu k'e; ze tong-pin mông-djôh-keh sing-siu ziu ying-dao ge-he, ih-dzih tao Si-lao su-ze-keh zông-deo, ziu ding-lao.

·10 Pôh-z mông-djôh keh sing-siu, ting kao-hying.

·11 Tseo-tsing oh-li, mông-djôh Si-lao teh Ge nyiang Mô-li-ô; ziu p'oh-lôh pa keh Si-lao; ky'iao-k'e pao-'æh do kying-ts, jü-hyiang, meh-yiah, hyin peh Ge tso li-veh.

·12 Pôh-z mong-cong teh-djôh ts-ying, ao ge feh-k'o cün-k'e kyin Hyi-leh, ziu jong bih-diao lu cün tao z-kyi di-fông.

·13 Cün-k'e ts-'eo, Cü-keh t'in-s mong-cong yin-c'ih teh Iah-seh kông, “Nang-ky'i, ta keh Si-lao teh Ge nyiang dao tao Yi-gyih k'e, djü ze-kæn teng-tao ngô t'ong-ts ng: ing-yü Hyi-leh iao zing keh Si-lao djü-mih Ge.”

·14 Iah-seh ziu nang-ky'i, yia-li ta keh Si-lao teh Ge nyiang tao Yi-gyih k'e;

·15 djü ze-kæn ih-dzih tao Hyi-leh ling-cong: hao peh Cü t'ôh sin-ts-nying su kông shih-wa yiu ing-nyin, ziu-z, “Ngô jong Yi-gyih ao Ngô N-ts c'ih-le.” ['O.11.1.]

·16 Hyi-leh ih hyiao-teh bi pôh-z hong-p'in, ky'i-teh-mang, ziu tsiao ge bön-meng pôh-z z-'eo ts'a nying tao Pah-li-'eng, teh s-hyiang, liang-shü yi-'ô si-lao tu sæh wön.

·17 Keh-ts'iah sin-ts Yia-li-mi su kông shih-wa yiu ing-nyin, ziu-z,

·18 “Ze Leh-mô t'ing-djôh k'oh-sing, ting sing-t'ong-keh sing-hyiang, Leh-kyih k'oh ge n-ts; feh k'eng ziu ön-yü, ing-yü ge n-ts m-gao.” [Yl.31.15.]

·19 Hyi-leh s ts-'eo, yiu Cü-keh t'in-s ze Yi-gyih mong-cong yin-c'ih teh Iah-seh kông,

·20 “Nang-ky'i ta keh Si-lao teh Ge nyiang, tao Yi-seh-lih di-fông k'e: ing-yü iao meo-'e Si-lao sing-ming cü-ts yi-kying s-gao.”

·21 Iah-seh ziu nang-ky'i, ta keh Si-lao teh Ge nyiang tao Yi-seh-lih di-fông.

·22 T'ing-djôh Ô-kyi-lao tsih ge pang Hyi-leh-keh yü tso Yiu-t'a koh-wông, feh kön tao keh di-fông k'e; mong-cong yi teh-djôh ts-ying, ziu cün-wæn tao Kô-li-li di-ka k'e,

·23 djü ze Nô-sæh-leh zing-li: hao peh sin-ts-nying su kông shih-wa yiu ing-nyin, ziu-z, “Nying we ts'ing-hwu Ge Nô-sæh-leh nying.”


## Mt. 3.

**_1 Iah-'ön djün-dao; 'ang si-li. 7 P'i-bing Fæh-li-se nying, 13 ze Iah-dæn 'o 'ang si-li peh Kyi-toh._**

·1 KEH z-'eo 'ang si-li Iah-'ön tao Yiu-t'a hông-yia djün dao, kông,

·2 “Ng-he yüong hwe-ke; ing-yü t'in-koh z gying-gao.” 

·3 Keh ziu-z sin-ts Yi-se-ô su kông, “Ze hông-yia yiu nying-keh sing-ing ao-hyiang, kông, “Bi-bæn Cü-keh lu, p'u-dzih Ge-keh ka-dao.” [Y.40.3.]

·4 Iah-'ön tsiah-keh i-zông z lôh-do mao, kyi-iao-ta z bi; ky'üoh-zih z wông-djong teh yia-mih.

·5 Keh z-'eo Yia-lu-sæh-lang, t'ong Yiu-t'a, teh Iah-dæn 'o-pin-keh nying tu tseo-c'ih tao ge su-ze;

·6 tsiao-nying z-keh ze, ze Iah-dæn 'o ziu ge-keh si-li.

·7 Iah-'ön mông-djôh hyü-to Fæh-li-se nying teh Sæh-t'u-ke nying le ziu ge-keh si-li, teh ge-he kông, “Doh-zô-keh cong-tông, Kæh-nying ts-ying ng to-bi tsiang-le-keh da-nu?

·8 Su-i iao kyih hwe-ke-keh ko-ts;

·9 feh iao sing-li kông, “Ô-pah-læh-hön z ngô-he-keh tsu-tsong:” ngô teh ng kông, Ziu-z keh-sih zih-deo Zông-ti ah neng-keo peh ge tso Ô-pah-læh-hön-keh ts-seng.

·10 Yin-ze fu-deo yi-kying fông ze jü keng: væn-pah feh kyih hao ko-ts-keh jü, ziu iao tsôh-lôh tön ze ho-li.

·11 Ngô yüong shü 'ang hwe-ke-keh si-li peh ng: dæn-z 'eo-jü ngô le-keh neng-kön tse do-jü ngô, ziu-z do Ge 'a ngô feh kön-tông; Ge we yüong Sing-Ling teh ho, 'ang si-li peh ng: 

·12 Ge siu k'ô dön-kyi, we pe kön-zing sô-dziang-keh koh: Ge-keh koh we siu-tsing koh-ts'ông, dæn-z koh-hæn yüong fe u-keh ho siao-gao.”

·13 KEH z-'eo Yia-su jong Kô-li-li tseo tao Iah-dæn 'o tao Iah-'ön su-ze, iao ziu ge si-li.

·14 Iah-'ön t'e-lao, kông, “Ngô ing-ke ziu Ng-keh si-li, Ng fæn-cün tao ngô su-ze le?”

·15 Yia-su we-teh ge kông, “Yin-ze ts'ia hyü Ngô; ing-yü ngô-he ing-ke z-t'ih tso-zing ih-ts'ih-keh kong-nyi.” Ge ziu ing-hyü.

·16 Yia-su ziu-ku si-li, ziu jong shü-li tseo-zông: t'in k'e peh Ge, ziu mông-djôh Zông-ti-keh Ling ziang bôh-kön kông-ling, ze Ge deo-zông;

·17 yi jong t'in yiu sing-ing, kông, “Keh-z Ngô ts'ing-e-keh N-ts, Ngô ting cong-i-keh.”


## Mt. 4.

**_1 Kyi-toh kying-zih. bi mo-kyü s-lin. 11 T'in-s le voh-z Ge, 13 djü ze Kô-pah-nong, 17 djün dao-li ky'i, 18 dziao-le Pi-teh teh Ön-teh-lih, 21 Ngô-kôh teh Iah-'ön, 23 i yiang-yiang bing-t'ong._**

·1 Keh-ts'iah Yia-su bi Sing-Ling ta tao hông-yia peh mo-kyü s-s Ge.

·2 Ge kying-zih s-zih nyih-yia, 'eo-deo z du-hæh.

·3 Keh s-s cü-ts tseo-le teh Ge kông, “Ng ziah-z zông-ti-keh N-ts, hao feng-fu keh-sih zih-deo pin tso ping.”

·4 Yia-su we-teh kông, “Yiu sia-lôh, ‘Nying feh tæn-tsih k'ao-djôh ping we weh, z k'ao-djôh Zông-ti k'eo-li ih-ts'ih su kông shih-wa.’” [Sm.8.3.]

·5 Mo-kyü ziu ta Ge tao sing-zing-li; peh Ge gyi ze sing-din-keh oh-ting,

·6 teh Ge kông, “Ng ziah-z Zông-ti-keh N-ts, hao t'iao-lôh, ing-yü yiu sia-lôh, ‘Ge we feng-fu Ge-keh t'in-s tsiao ku Ng: ge-he siu we vu-zu Ng, sang-teh Ng-keh kyiah bang-djôh zih-deo.’” [S.91.11,12.]

·7 Yia-su teh ge kông, “Yi yiu sia-lôh, ‘Ng feh-k'o s-s Cü ng-keh Zông-ti.’” [Sm.6.16.]

·8 Mo-kyü tse ta Ge tao ting kao sæn-deo, ts-tin t'in-'ô væn-koh teh ge yüong-wa peh Ge mông;

·9 teh Ge kông, “Ng ziah-z p'oh-lôh pa ngô, ngô tu we peh Ng.”

·10 Yia-su teh ge kông, “Sæh-dæn, tseo-k'e: ing-yü yiu sia-lôh, ‘Ing-ke pa Cü ng-keh Zông-ti, tæn-tsih voh-z Ge.’” [Sm.6.13.]

·11 Mo-kyü li-k'e Yia-su: ziu yiu t'in-s le voh-z Ge.

·12 YIA-SU t'ing-djôh Iah-'ön lôh kæn-lao, ziu tao Kô-li-li k'e;

·13 li-k'e Nô-sæh-leh, k'e djü ze he-pin-keh Kô-pah-nong, ziu-z ze Si-pu-leng teh Næh-da-li-keh di-ka: 

·14 hao peh sin-ts Yi-se-ô su kông shih-wa yiu ing-nyin, ziu-z,

·15 “Si-pu-leng teh Næh-da-li di-fông, ze Iah-dæn 'o-nga he-pin, bih-koh nying-keh Kô-li-li,

·16 zo ze moh-heh-keh pah-sing mông-djôh do liang-kwông, zo ze heh-ön di-fông ziang ing-s cü-ts, yiu liang-kwông tsiao-djôh ge.” [Y.9.1,2.]

·17 Jong keh z-'eo Yia-su djün dao kông, “Ng-he yüong hwe-ke; ing-yü t'in-koh z gying gao.”

·18 Yia-su ze Kô-li-li he-pin tseo, mông-djôh liang hyüong-di, ziu-z Si-meng yi ts'ing-hwu Pi-teh, teh ge hyüong-di Ön-teh-lih, ze he-li tang mông; ing-yü z k'ô ng-keh.

·19 Ziu teh ge-he kông, “Keng Ngô le, Ngô we peh ng k'ô nying.”

·20 Ge lih-k'eh tön-gao mông, keng Ge k'e.

·21 Yia-su jong keh su-ze tseo-ku, yi mông-djôh liang hyüong-di, ziu-z Si-pi-t'a-keh n-ts Ngô-kôh teh ge hyüong-di Iah-'ön, teh ge pang Si-pi-t'a ze jün-li pu mông; ziu ao ge-he.

·22 Ge-he lih-k'eh li-k'e jün teh pang, keng Ge.

·23 Yia-su tseo-pin Kô-li-li, ze ge-he jü-we-dông kao-hyüing, djün t'in-koh-keh foh-ing, i-hao pah-sing yiang-yiang bing-t'ong.

·24 Ge-keh ming-sing yiang-pin Jü-li-ô: væn-pah yiu bing, feh-leng zao-teh mao-bing, t'ong-k'u, bi kyü vu-keh, tin-gao, fong-t'æn, tu ta tao Yia-su su-ze; Yia-su ziu i ge hao.

·25 Jong Kô-li-li, Di-kô-po-li, Yia-lu-sæh-lang, Yiu-t'a, teh Iah-dæn 'o-nga, yiu hyü-to nying le keng Ge.


## Mt. 5.

**_1 Kyi-toh ze sæn-zông djün dao: 3 kông zao væn-ts nying yiu foh, 13 meng-du z si-zông-keh yin, 14 si-zông-keh liang-kwông, ih-tu zing ze sæn-zông, 15 teng-liang, 17 Kyi-toh le iao tso-zing leh-fæh. 21 Sæh nying-keh i-s, 27 kæn-ying-keh i-s, 33 væh-tsiu-keh i-s; 38 ky'ün nying kw'ön-shü bih-ke, 43 e-sih ling-sô, 48 ke tso nying jün-bi._**

·1 YIA-SU mông-djôh keh hyü-to nying, ziu tseo-zông sæn: ih zo-lôh, meng-du tao Ge sing-pin.

·2 Yia-su k'e-k'eo kao-hyüing ge-he, kông: —

·3 “Sing-li gyüong-keh yiu foh: ing-yü t'in-koh z ge-ke.

·4 “Sing-t'ong-keh yiu foh: ing-yü ge-he we teh-djôh ön-yü.

·5 “Weng-ziu-keh yiu foh: ing-yü ge-he we teh-djôh di-t'u tso sæn-nyih.

·6 “Ziang du-hæh k'eo-k'eh s-siang kong-nyi yiu foh: ing-yü ge-he we teh-djôh sing-mön-i-coh.

·7 “E-lin-nying-keh yiu foh: ing-yü ge-he we teh-djôh e-lin.

·8 “Sing-li ts'ing-kyih yiu foh: ing-yü ge-he we mông-djôh Zông-ti.

·9 “Ky'ün nying 'o-moh-keh yiu foh; ing-yü ge-he we ts'ing-hwu z Zông-ti-keh n-ts.

·10 “Yü kong-nyi ziu pih-næn-keh, yiu foh: ing-yü t'in-koh z ge-ke.

·11 “Ziah yiu nying yü Ngô zôh ng-he, pih-næn ng-he, yüong yiang-yiang ôh shih-wa hyü-pông ng-he, ng yiu foh.

·12 “Ing-ke hwön-hyi kw'a-lôh: ing-yü ze t'in-zông ng-he-keh pao-ing z ting do: ing-yü ge-he yi z-t'ih pih-næn ng-he zin-deo-keh sin-ts-nying.

·13 “NG-HE z si-zông-keh yin: yin ziah-z sih-gao ge 'æn-keh mi-dao, yiu zah-m hao tsông ge 'æn? 'eo-deo z vu yüong, tsih hao tao ze nga-min peh nying dæh-gao.

·14 “Ng-he z si-zông-keh liang-kwông. Ih-tu zing zao ze sæn-zông feh neng ing-zông.

·15 Nying tin teng, fe fông ze teo-'ô, fông ze teng-de zông; ziu tsiao-djôh 'eh-kô-keh nying.

·16 Ng-he-keh liang-kwông ah ing-ke tsiao ze nying min-zin, peh ge mông-djôh ng-keh hao 'ang-yü, ziu we kyü yüong-wa peh ng-he t'in-zông Vu-ts'ing.

·17 “Feh-k'o ts'eng Ngô le iao fi-gao leh-fæh teh sin-ts-nying: Ngô le feh-z iao fi-gao, z iao tso-zing.

·18 Ngô lao-zih teh ng kông, Teng-tao t'in-di ku-k'e, leh-fæh ih-tin ih-wah feh neng-keo ku-k'e, dzih tao yiang-yiang tso-zing.

·19 Ka-ming lin ih-diao ting siao, ziah yiu nying fi-gao, yi kao bih-nying fi-gao, keh nying ze t'in-koh sön ting siao: ziah yiu nying i-jing ge yi kao bih-nying i-jing, keh nying ze t'in-koh sön do.

·20 Ngô teh ng kông, Ng-keh kong-nyi ziah feh ku-yü doh-shü-nying teh Fæh-li-se nying-keh kong-nyi, tön feh neng-keo tseo-tsing t'in-koh.

·21 “NG-HE t'ing-djôh yiu feng-fu ku-z-tsih nying kông, ‘Feh-k'o sæh nying; væn-pah hyüong-sæh pih-iao sing-p'ön:’

·22 dæn-z Ngô teh ng kông, Væn-pah vu-ku ky'i-'eng ge hyüong-di pih iao sing-p'ön; væn-pah zôh-mô ge hyüong-di, Leh-kô, iao song tao kong-dông; væn-pah zôh-mô ge hyüong-di, Mo-li, iao tön ze di-nyüoh-keh ho-li.〔_Leh-kô teh Mo-li ziu-z Yiu-t'a nying zôh-mô shih-wa._〕

·23 Su-i ng ziah ta li-veh tao tsi-dæn zin, kyi-teh ng yiu teh-ze hyüong-di,

·24 ng-keh li-veh fông ze tsi-dæn zin, sin k'e teh hyüong-di 'o-hao, 'eo-deo le hyin li-veh.

·25 Ng teh ün-kô wæ ze lu-zông, iao kw'a-ting teh ge kông 'o; sang-teh ün-kô song ng peh kwön, kwön kao peh ts'a-yüoh, ziu kwæn ng ze kæn-lao.

·26 Ngô lao-zih teh ng kông, Ziah yiu ih-ke dong-din vong wæn wön, ng tsong feh neng tseo-c'ih.

·27 “Ng-he t'ing-djôh yiu feng-fu ku-z-tsih nying kông, ‘Feh-k'o kæn-ying:’

·28 dæn-z Ngô teh ng kông, Væn-pah mông djôh vu-nyü ky'i ying-sing sing-li z yi-kying væn-djôh kæn-ying.

·29 Ng jing-tsih ngæn ziah-z ta-li ng væn-ze, hao leo-c'ih, tön-gao: neng-ts pah-t'i ky'üih ih-yiang, feh iao jün-sing tön-lôh di-nyüoh.

·30 Ng jing-tsih siu ziah-z ta-li ng væn-ze, hao tsôh-lôh, tön-gao: neng-ts pah-t'i ky'üih ih-yiang, feh iao jün-sing tön-lôh di-nyüoh.

·31 “Yi yiu kông, ‘Ziah yiu nying iao li-k'e ts'i-ts, ing-ke sia li-shü peh ge:’

·32 dæn-z Ngô teh ng kông, Ziah feh-z yü kæn-ying li-k'e ts'i-ts, z 'e ge væn kæn-ying: ziah yiu nying c'ü li-gao-keh ts'i-ts yi z væn kæn-ying.

·33 “Ng-he yi t'ing-djôh yiu feng-fu ku-z-tsih nying kông, ‘Feh-k'o væh kô-tsiu, hyü-nyün peh Cü, tsong iao wæn:’

·34 dæn-z Ngô teh ng kông, Tön feh-k'o væh-tsiu; feh-k'o ts-tin t'in væh-tsiu, ing-yü t'in z Zông-ti-keh zo-yü:

·35 yi feh-k'o ts-tin di væh-tsiu, ing-yü di z Ge-keh dæh-kyiah-teng: yi feh-k'o ts-tin Yia-lu-sæh-lang væh-tsiu, ing-yü Yia-lu-sæh-lang z keh-yü do Wông-ti-keh kying-zing.

·36 Yi feh-k'o ts-tin z-keh deo væh-tsiu, ing-yü ng feh neng peh ih-keng deo-fæh pin-bah pin heh.

·37 Dæn-z ng-he-keh shih-wa ing-ke Z, kông z; feh-z, kông feh-z; ziah-z kô-ts'eo z jong ôh-i[^5-37] le.

·38 “Ng-he t'ing-djôh kông, ‘Ngæn ti-wæn ngæn, ngô-ts' ti-wæn ngô-ts':’

·39 dæn-z Ngô teh ng kông, Feh-k'o ti-dih ôh-nying: ziah yiu nying tang ng jing-pin cü-kwah, tsi-pin ah hao le-cün peh ge tang.

·40 Ziah yiu nying kao ng siang ng-keh li-min i-zông, lin nga-min i-zông ah hao peh ge do-k'e.

·41 Ziah yiu nying ngang-æh ng tseo ih-li lu, ziu hao teh ge tseo liang-li.

·42 Gyiu ng-keh,hao peh ge; iao tsia ng-keh, feh iao t'e-z.

·43 “Ng-he t'ing-djôh kông, ‘Iao e-sih ng-keh ling-sô, ky'i ng keh ün-kô:’

·44 dæn-z Ngô teh ng kông, Iao e-sih ng-keh ün-kô; coh-foh tsiu ng cü-ts; ky'i ng-keh, iao de ge hao; hyü-pông ng pih-næn ng-keh, iao de ge tao-kao.

·45 Ng ziu hao tso ng T'in-Vu-keh n-ts: ing-yü Ge peh Ge-keh nyih-deo tsiao-djôh ôh-nying teh zin-nying; yi kông-lôh yü peh tsing-dzih teh feh tsing-dzih nying.

·46 Ng-he ziah-z e-sih e-sih ng-he cü-ts, yiu zah-m pao-ing? Ziu-z siu-din-liang-keh, ky'i feh-z t'ih tso?

·47 Ziah-z tæn tsiao-tsih z-keh hyüong-di, yiu zah-m kah-nga hao? Siu-din-liang-keh, ky'i feh-z t'ih tso?

·48 Su-i ng-he tso nying ke jün-bi, ziang ng-he T'in-Vu z jün-bi.


## Mt. 6.

**_1 Kyi-toh wæ ze sæn-zông djün dao, ka-shih tso hao-z, 5 tao-kao, 14 nyiao-sô bih-ke, 16 kying-zih. 19 ze nô su-ze hao k'ông ze-veh, 24 voh-z Zông-ti teh ze-veh: 25 ky'ün ge feh iao yü si-zông meh-z iu-zeo: 33 sin gyiu Zông-ti-keh koh._**

·1 “NG-HE tso hao-z iao liu-sing, feh-k'o dih-di ze nying min-zin peh ge mông: ziah-z t'ih ng-he feh neng teh-djôh T'in-Vu-keh pao-ing.

·2 “Su-i tso hao-z z-'eo, feh-k'o ze ng min-zin c'ü 'ao-deo, ziang kô-hao-nying ze jü-we-dông teh do-ka-zông su tso, siang teh-djôh nying-keh ts'ing-tsæn. Ngô lao-zih teh ng kông, Ge-keh pao-ing yi-kying teh-djôh.

·3 Dæn-z ng tso hao-z, jing siu su tso feh k'o peh tsi siu hyiao-teh:

·4 s-teh ng-keh hao-z we ön-cong: ng-keh Vu-ts'ing lin ön-cong su-ze tu mông-djôh Z-kyi we ming-ming pao-ing ng.

·5 “Ng tao-kao z-'eo, feh-k'o ziang kô-hao-nying: ge-he hwön-hyi ze jü-we-dông teh s-ts'ô-lu-k'eo gyi-kæn tao-kao, dih-di peh nying mông. Ngô lao-zih teh ng kông, Ge-keh pao-ing yi-kying teh-djôh.

·6 Dæn-z ng tao-kao z-'eo, tseo-tsing z-keh iu-zing vông-kæn, meng kwæn-gao, gyiu-gyiu ng-keh Vu-ts'ing lin ön-cong su-ze tu ze-teh: ng Vu-ts'ing ze ön-cong su-ze tu mông-djôh, we ming-ming pao-ing ng.

·7 “Ng-he tao-kao feh-k'o kông-ku yi kông, ziang bih-koh-nying: ing-yü ge ts'eng yü shih-wa to pih-ding we t'ing.

·8 Ng-he feh-k'o tsiao ge yiang: ing-yü vong gyiu Ge ts-zin ng-he su iao yüong, ng-keh Vu-ts'ing yi-kying hyiao-teh.

·9 Ng tao-kao ing-ke t'ih kông: — “Ngô-he Vu-ts'ing ze t'in-zông, dæn-nyün cong-nying tseng-kying Ng sing-zin-keh ming-deo.

·10 Dæn-nyün Ng-keh koh we le. Dæn-nyün Ng-keh ts-i we tso-zing, ze di ziang ze t'in.

·11 Ngô-he nyih-nyih-keh liang-zih kying-nying s-peh ngô-he.

·12 Sô-min ngô-he tsa, ziang ngô-he sô-min bih-nying-keh tsa.

·13 Feh iao peh ngô-he p'ong-djôh mi-'oh, kyiu ngô-he t'eh-c'ih hyüong-ôh. Ing-yü koh-veng neng-kön yüong-wa, si-si-de-de tu z Ng-ke. Ô-meng.

·14 “Ing-yü ng-he ziah sô-min bih-nying-keh dzæn-c'ü, ng-he T'in-Vu yi we sô-min ng-he-keh dzæn-c'ü.

·15 Ng-he ziah feh k'eng sô-min bih-nying dzæn-c'ü, ng-he T'in-Vu ah feh k'eng sô-min ng-keh dzæn-c'ü.

·16 “Ng-he kying-zih z-'eo, feh-k'o ziang kô-hao-nying, ta iu-zeo væn-ts: ing-yü ge-he pin-wön min-seh, dih-di peh nying mông-djôh ge ze-teh kying-zih. ngô lao-zih teh ng kông, Ge-he pao-ing yi-kying teh-djôh.

·17 Dæn-z ng kying-zih, yüong s deo, si min;

·18 feh iao peh nying mông, tsih iao peh ng ön-cong-keh Vu-ts'ing mông-djôh: ng-keh Vu-ts'ing, lin ön-cong su-ze tu mông-djôh, we ming-ming pao-ing ng.

·19 “NG-HE feh-k'o tsih-djü ze-veh ze di-zông, cü-djong iao cü-gao, iao fæh-siu me-læn, dao-zeh we ts'ah dong t'eo k'e:

·20 iao tsih-djü ze-veh ze t'in-zông, cü-djong cü feh-gao, fe fæh-siu me-læn, dao-zeh fe ts'ah dong t'eo-k'e.

·21 Ing-yü ng-keh ze-veh ze 'ah-yi, ng-keh sing ah ze 'ah-yi.

·22 “Ngæn z sing-zông-keh teng: ng-keh ngæn ziah-z liang, mön-sing yiu kwông.

·23 Ng-keh ngæn ziah feh liang, mön-sing z heh-ön. Ng-keh kwông ziah-z heh-ön, keh heh-ön z ting do!

·24 “Ih-ke nying feh neng voh-z liang-ke cü-nying-kô: 'oh-tsia we k'o-u ih-ke, e-kying bih-ke; 'oh-tsia we ts'ing-gying i-pin, k'ön-ky'ing kæn-pin. Zông-ti teh ze-veh ng feh neng tu voh-z.

·25 Su-i Ngô teh ng kông, Feh-k'o yü sing-ming iu-zeo, zah-m ky'üoh, zah-m hæh; yi feh-k'o yü sing-t'i iu-zeo, zah-m tsiah. Sing-ming ky'i feh-z pi ky'üoh-zih kyü-djong, sing-t'i ky'i feh-z pi i-zông iao-kying?

·26 Hao mông k'ong-cong-keh tiao, ge feh cong-lôh, feh siu-keh, yi feh siu-tsing koh-ts'ông-li; ng-keh T'in-Vu we yiang ge. Ng-he ky'i feh-z pi ge wæ kyü-djong?

·27 Ng-he ziah-z iu-zeo, nô ih-ke neng-keo to tso ih-k'eh nying?

·28 Ng tsa-sang zeo i-zông tsiah? Hao s-ts'eng hông-di-keh pah-'eh hwa, tsa-sang do-ky'i-le; ge feh lao-loh, yi feh fông-min:

·29 Ngô teh ng kông, Ziu-z Su-lo-meng ting yüong-wa z-'eo ge tsiah-sih feh gyih-jü ih-tô pah-'eh-hwa.

·30 Yia-ts'ao kying-nying wæ ze-teh, t'in-nyiang tön ze ho-lu, Zông-ti we z-t'ih tang-pæn ge, 'o-hyüông ng-he, siao siang-sing-keh nying?

·31 Su-i feh yüong iu-zeo, kông, Ngô-he yiu zah-m kyüoh? zah-m hæh, zah-m tsiah?

·32 (Keh-sih tu z bih-koh-nying su gyiu: ) ng ih-ts'ih su iao, ng-keh T'in-Vu yi-kying hyiao-teh.

·33 Ng ing-ke sin gyiu Zông-ti-keh koh, teh Ge kong-nyi; keh ih-ts'ih-keh tu we kô-ts'eo peh ng.

·34 Su-i feh-k'o yü t'in-nyiang iu-zeo: t'in-nyiang we zeo t'in-nyiang z-kön. Ih-nyih kwön ih-nyih lao-loh keo-gao.


## Mt. 7.

**_1 Kyi-toh wæ ze sæn-zông djün dao, tsah-væh p'i-bing bih-ke cü-ts. 6 sing-zin-keh meh-z m-c'ü tön peh ts, 7 ky'ün nying tao-kao, 13 tseo-tsing 'æh-tsæh-keh meng, 15 vông-bi kô sin-ts-nying. 21 feh tæn-tsih iao t'ing, yi iao i-jing: 24 oh ky'i ze zih-deo zông, 28 oh ky'i ze sô-t'æn-zông._**

·1 “NG-HE feh-k'o p'i-bing nying, sang-teh nying p'i-bing ng.

·2 Ing-yü ng-he p'i-bing nying tsa-sang, p'i-bing ng ah we ts-sang: ng-he liang peh bih-nying tsa-sang, liang peh ng ah we tsa-sang.

·3 Ng yü zah-m mông-djôh hyüong-di ngæn-li yiu ts', feh ts'eng-tao z-keh ngæn-li yiu tong-liang?

·4 Ng tsa-sang hao teh hyüong-di kông, ‘Ng ngæn-li-keh ts' peh ngô bæh-c'ih;’ ng-z ngæn-li yiu tong-liang?

·5 Kô-hao-nying, sin bæh-c'ih ng-z ngæn-li-keh tong-liang; 'eo-deo ng neng-keo mông-ming, hao bæh-c'ih hyüong-di ngæn-li-keh ts'.

·6 “Sing-zin-keh meh-z feh-k'o peh keo, ng-keh tsing-cü yi feh-k'o tön peh ts, sang-teh ge kyiah dæh-gao, wæ iao le-cün ngao ng.

·7 “Ng-he gyiu, tsong we peh ng; zing, tsong we zing-djôh; k'ao meng, tsong we k'e peh ng:

·8 ing-yü væn-pah gyiu-keh we teh-djôh; zing-keh, we zing-djôh; k'ao-meng-keh we k'e peh ge.

·9 Ng-he cong-yiang nô ih-ke yiu n-ts gyiu ih-ke ping, we côh ih-kw'e zih-deo peh ge;

·10 gyiu ih-kwang ng, we côh ih-kwang zô peh ge?

·11 Ng-he shü-tsih z ôh-nying, ziah hyiao-teh yüong hao meh-z peh n-nô, 'o-hyüông ng-he t'in-zông Vu-ts'ing ky'i feh kah-nga yüong hao meh-z s-peh gyiu Ge cü-ts?

·12 “Su-i ng-he iao bih-nying tsa-sang de ng, ng ah iao tsa-sang de ge: keh ziu-z leh-fæh teh sin-ts-nying-keh i-s.

·13 “NG-HE iao tseo-tsing 'æh-tsæh-keh meng: ing-yü tao djü-mih su-ze, meng z kw'eh, lu z do, tseo-tsing-keh nying to.

·14 Dæn-z tao weh-ming di-fông, meng z 'æh-tsæh, lu z siao, zing-djôh cü-ts feh to.

·15 “Ng-he kying-vông kô sin-ts-nying, ge tao ng su-ze le, nga-min ziang yiang, li-min z za-lông.

·16 Ng-he mông ge ko-ts hao hyiao-teh ge. Ts'-bang cong-yiang 'ah-yi yiu bu-dao tsah, zih-li cong-yiang 'ah-yi yiu vu-hwa-ko tsah?

·17 Su-i, hao jü we kyih hao ko-ts; feh hao jü we kyih feh hao ko-ts.

·18 Hao jü feh neng kyih feh hao ko-ts, feh hao jü feh neng kyih hao ko-ts.

·19 Væn-pah feh kyih hao ko-ts-keh jü, tu tsôh-gao tön ze ho-li.

·20 Su-i mông ge ko-ts hao hyiao-teh ge.

·21 “Bing fi væn-pah ts'ing-hwu Ngô, ‘Cü, Cü,’ hao tseo-tsing t'in-koh; tsih-yiu i Ngô t'in-zông Vu-ts'ing-keh ts-i hao tseo-tsing.

·22 Tao keh nyih yiu hyü-to nying we teh Ngô kông, ‘Cü, Cü, ngô-he ky'i feh-z vong Ng-keh ming-deo djün-dao, vong Ng-keh ming-deo kön-c'ih kyü, vong Ng-keh ming-deo tso hyü-to gyi-z?

·23 Ngô ziu we ming-ming teh ge kông, Ngô jong-le feh nying-teh ng: ng-he tso fi-li z-kön hao li-k'e Ngô.

·24 “Su-i væn-pah t'ing Ngô keh-sih shih-wa, ziu i ge tso, k'o-pi ts'ong-ming-keh nying ky'i oh ze zih-deo-zông:

·25 yü lôh-le, shü mön-zông, fong c'ü-ku, tu djông-djôh keh oh; ge tao-feh-gao: ing-yü ziang-kyiah fông ze ngæn-zih zông.

·26 Væn-pah t'ing-djôh Ngô keh-sih shih-wa, feh i ge tso, k'o-pi ih-ke nge-beng nying, ky'i oh ze sô-t'æn-zông:

·27 yü lôh-le, shü mön-zông, fong c'ü-ku, tu djông-djôh keh oh; ge ziu tao-gao: ge-keh tao-gao z li-'e.”

·28 Yia-su shih-wa kông wön, cong-nying tu hyi-gyi Ge-keh kao-hyüing:

·29 ing-yü kao-hyüing ge-he ziang yiu gyün-ping, feh ziang doh-shü-nying.


## Mt. 8.

**_2 Kyi-toh i da-mô-fong, 5 i pah-tsong-keh yüong-nying, 14 i Pi-teh-keh lao-dziang m, 16 i hyü-to bing-nying; 18 keng Cü-keh i-s: 23 peh do fong bing-zing, 28 jong liang-ke nying sing-zông kön-c'ih kyü, 31 ing-zing kyü tseo-tsing ih-pæn ts cong-yiang._**

·1 Yia-su tseo-lôh sæn, yiu hyü-to nying keng Ge.

·2 ZIU yiu ih-ke nying sang da-mô-fong le pa Ge, kông, “Cü, Ng ziah-z k'eng, neng-keo peh ngô kyih-zing.”

·3 Yia-su long-c'ih siu, môh-môh ge, kông, “Ngô z k'eng ng hao kyih-zing.” Da-mô-fong lih-k'eh kyih-zing.

·4 Yia-su teh ge kông, “Feh-k'o teh bih-nying kông; tæn-tsih k'e peh tsi-s mông-ih-mông, tsiao Mo-si-keh feng-fu hyin li-veh, hao peh ge-he tso te-tsing.”

·5 Yia-su tseo-tsing Kô-pah-nong z-'eo, yiu ih-ke pah-tsong tseo-le gyiu Ge, kông,

·6 “Cü, ngô-keh yüong-nying sang fong-t'æn bing tao ze u-li, t'ong-teh mang.”

·7 Yia-su teh ge kông, “Ngô we le i ge.”

·8 Pah-tsong we-teh kông, “Cü, Ng tao ngô sô-ô le ngô feh kön-tông: Ng tsih kông ih-kyü, ngô-keh yüong-nying ziu we jün-yü.

·9 Ing-yü ngô z voh bih-nying ke-kwön, yi yiu ping voh ngô ke-kwön: ngô ao ih-ke k'e, ziu k'e, ao ih-ke le, ziu le; ao ngô nu-boh, k'e tso ih-yiang z-kön, ge ziu k'e tso.”

·10 Yia-su t'ing-djôh ziu hyi-gyi, teh keng-jong nying kông, “Ngô lao-zih teh ng kông, t'ih do siang-sing-keh sing, ziu-z ze Yi-seh-lih pah-sing cong-yiang Ngô vong p'ong-djôh-ku.

·11 Ngô yi teh ng kông, Jong tong-pin jong si-pin yiu hyü-to nying we le, teh Ô-pah-læh-hön, Yi-sæh, Ngô-kôh, ze t'in-koh jü-de zo-zih:

·12 dæn-z peng-koh-keh n-ts iao kön-c'ih tao nga-min heh-ön di-fông: ze-kæn pih yiu ngao-ngô-ts'ih-ts' k'oh-hyiang.”

·13 Yia-su teh pah-tsong kông, “Hao cün-k'e; tsiao ng siang-sing-keh sing peh ng tso-zing.” Ge-keh yüong-nying k'eo-k'eo keh z-'eo jün-yü.

·14 Yia-su tseo-tsing Pi-teh u-li, mông ge lao-dziang-m kyi-sing fæh nyih tao-kæn.

·15 Ziu môh-môh ge siu, nyih bing ziu t'e-gao; ge ziu nang-ky'i-le voh-z Ge.

·16 Æn-keng yiu nying ta hyü-to bi kyü vu-keh nying tao Yia-su su-ze: Yia-su yüong ih-kyü wa kön-c'ih kyü, wæ-yiu i-hao ih-ts'ih sang bing-keh nying:

·17 hao peh sin-ts Yi-se-ô su kông shih-wa yiu ing-nyin, ziu-z, “Ge z tæn-k'e ngô-he-keh k'u-næn, tæn-tông ngô-he-keh bing-t'ong. [Y.53.4.]

·18 YIA-SU mông-djôh hyü-to nying yü-cün Ge, ziu feng-fu meng-du tao te-'ön k'e.

·19 Yiu ih-ke doh-shü-nying tseo-le, teh Ge kông, “Sin-sang, Ng feh-leng tao 'ah-yi k'e ngô iao keng Ng.”

·20 Yia-su teh ge kông, “Wu-li yiu dong, k'ong-cong-keh tiao yiu k'o; dæn-z Nying-keh N-ts m-yiu su-ze hao djü.”

·21 Yi yiu ih-ke meng-du teh Ge kông, “Cü, peh ngô sin cün-k'e ön-tsông ngô ah-pang.”

·22 Yia-su teh ge kông, “Keng Ngô le; peh s-nying ön-tsông ge s-nying.

·23 Yia-su lôh jün, meng-du ziu keng Ge.

·24 He-zông mah-ding tsôh do fong-lông, jün bi lông ke-lao: dæn-z Yia-su kw'eng-kæn.

·25 Meng-du tseo-le, ao Ge sing, kông, “Cü, kyiu ngô-he: ngô-he iao s.”

·26 Yia-su teh ge kông, “Siao siang-sing-keh nying, ng yü zah-m p'ô?” Ziu nang-ky'i, tsah-væh fong teh he; he lih-k'eh bing-zing.

·27 Cong-nying tu hyi-gyi, kông, “Keh-z zao-teh Nying, lin fong teh he tu we i-jing Ge?”

·28 Yia-su ih tao te-'ön Kah-kah-sô di-fông, yiu liang-ke bi kyü vu-keh nying ting li-'e, nying m-tæn tseo-ku keh-da lu, jong veng-mo tseo-c'ih p'ong-djôh Ge.

·29 Ziu ao-ky'i-le, kông, “Zông-ti-keh N-ts Yia-su, ngô-he teh Ng yiu zah-m siang-kön? z-'eo vong tao Ng we tao-i le mo-næn ngô-he?”

·30 Yün su-ze yiu ih-do-pæn ts ze-kæn ky'üoh.

·31 Kyü ziu gyiu Yia-su, kông, “Ng ziah kön ngô-he c'ih, peh ngô-he tseo-tsing ts cong-yiang.”

·32 Yia-su teh ge kông, “K'e.” Ge-he tseo-c'ih, tao ts cong-yiang: 'eh-pæn ts diao tao sæn-kyiah ts'ön-lôh he-li, tsing-s.

·33 K'ön ts nying diao-tsing zing, keh-gyin z-kön, lin kyü vu-keh z-kön, tu t'ong-ts ge-he.

·34 Zing-li nying tu tseo-c'ih, ih mông-djôh Yia-su, ziu gyiu Ge li-k'e ge di-ka.


## Mt. 9.

**_2 Kyi-toh i fong-t'æn, 9 ao zo ze shü-kwæn-keh Mô-t'a keng Ge, 10 teh siu-din-liang ze-nying jü-de zo-zih, 14 kông zao yün-ku Ge-keh meng-du feh kying-zih, 20 i hyüih-leo-keh bing, 23 peh Nga-lu-keh nô weh-cün-le, 27 i liang-ke hæh-ngæn, 32 i hao bi kyü vu-keh ô-lao, 36 e-lin si-zông nying._**

·1 Yia-su lôh jün, ku-du tao Z-keh peng-zing.

·2 Yiu nying kông ih-ke fong-t'æn, kw'eng ze p'u-pæn, tao Ge su-ze: Yia-su mông ge-he yiu siang-sing-keh sing, teh fong-t'æn cü-ts kông, “N-ts, fông-sing; ng-keh ze sô-gao.”

·3 Yiu kyi-ke doh-shü-nying sing-li kông, “Keh Nying kông sih-doh shih-wa.”

·4 Yia-su hyiao-teh ge-keh sing-i ziu kông, “Ng-he sing-li tsa sang zeng ôh-i?

·5 Wæ-z kông, “Ng-keh ze sô-gao, wæ-z kông, Nang-ky'i tseo, — nô ih-yiang yüong-yi?

·6 Yin-ze peh ng-he hyiao-teh Nying-keh N-ts ze si-zông yiu sô-ze-keh gyün-ping, (ziu teh fong-t'æn cü-ts kông,) Nang-ky'i, do p'u-pæn cün u-li k'e.”

·7 Ge ziu nang-ky'i, cün u-li k'e.

·8 Cong-nying mông-djôh tu hyi-gyi, ziu kyü yüong-wa peh Zông-ti, ing-yü Ge yiu t'ih do gyün-ping s-peh nying.

·9 YIA-SU jong keh su-ze tseo-ku, mông-djôh ih-ke nying, ming-z Mô-t'a, zo ze shü-kwæn: teh ge kông, “Keng Ngô le.” Ge ziu nang-ky'i, keng Yia-su.

·10 Yia-su ze ge oh-li zo-zih, yiu hyü-to siu-din-liang teh ze-nying tseo-le, teh Yia-su lin meng-du jü-de zo-zih.

·11 Fæh-li-se nying mông-djôh, teh Ge meng-du kông, “Ng-keh Sin-sang tsa-sang teh siu-din-liang lin ze-nying jü-de ky'uöh-væn?”

·12 Yia-su t'ing-djôh, teh ge kông, “Gyin-keh nying feh iao t'a-i sin-sang, yiu bing nying iao.

·13 ‘Ngô iao e-lin, feh iao tsi-veh,’ ['O.6.6.] keh-tsih shü tsa-sang i-s, ng-he hao k'e ts'eng ming-bah: ing-yü Ngô le, feh-z ao tsing-dzih nying hwe-ke, z ao ze-nying hwe-ke.”

·14 Keh z-'eo Iah-'ön-keh meng-du tao Yia-su su-ze le, kông, “Ngô-he teh Fæh-li-se nying zông-zông kying-zih, Ng-keh meng-du tsa-sang feh kying-zih?”

·15 Yia-su teh ge kông, “Sing-lông teh 'o-hyi nying jü-de, tsa-sang iao sing-t'ong? dæn-z tsiang-le sing-lông iao li-k'e ge-he, keh z-'eo iao kying-zih.

·16 M-yiu nying yüong sing pu pu gyiu i-zông; sang-teh su pu-keh sing pu pang-se gyiu i-zông, ge-keh se-k'ong ziu kah-nga do.

·17 Ah feh yüong gyiu bi-de din sing tsiu: sang-teh bi-de lih-k'e, tsiu leo-gao, bi-de yi wa-gao: tsong z yüong sing bi-de din sing tsiu, liang-yiang tu pao lao.”

·18 YIA-SU teh ge-he kông keh shih-wa z-'eo, yiu ih-ke kwön le pa Ge, Kông, “Ngô-keh nô te s-gao: dæn-z Ng le yüong siu en ge, ge we weh.”

·19 Yia-su ziu ky'i-le, keng ge, meng-du ah jü-de k'e.

·20 Yiu ih-ke nyü-nying sang hyüih-leo bing zih-nyi nyin. ze Yia-su 'eo-min tseo-le. môh-djôh Ge i-zông-kying:

·21 ing-yü ge sing-li kông, “Ngô tæn-tsih môh-djôh Ge i-zông, ziu jün-yü.”

·22 Yia-su le-cün mông-djôh ge, kông, “Nô, ng hao fông-sing; z ng siang-sing-keh sing peh ng jün-yü.” Keh nyü-nying tông-z jün-yü.

·23 Yia-su ih tao kwön-keh u-li, mông-djôh yiu c'ü-ku-tang, wæ-yiu hyü-to nying yia-yia-sing,

·24 ziu teh ge kông, “Tseo-k'e ting: keh nô vong s, z kw'eng-k'e.” Ge-he ziu lang-siao Ge.

·25 Cong-nying bi kön-c'ih, Yia-su ziu tseo-tsing, ky'in ge siu; keh nô ziu nang-ky'i.

·26 Keh z-kön yiang-pin keh di-fông.

·27 Yia-su jong keh di-fông tseo-ku, yiu liang-ke hæh-ngæn keng Ge, ao-hyiang, kông, “Da-bih-keh 'Eo-de, k'o-lin ngô-he.”

·28 Yia-su tseo-tsing oh-li, hæh-ngæn tseo tao Ge min-zin: Yia-su teh ge kông, “Keh z-kön ng-he siang-sing Ngô neng-keo tso feh?” Ge kông, “Cü, ngô-he siang-sing.”

·29 Yia-su ziu môh-môh ge ngæn, kông, “Tsiao ng siang-sing-keh sing peh ng tso-zing.”

·30 Ge-keh ngæn ziu mông-djôh. Yia-su coh-fu ge, kông, “Yüong liu-sing feh-k'o peh bih-nying hyiao-teh.”

·31 Dæn-z ge-he tseo-c'ih peh Yia-su ming-sing djün-pin keh di-fông.

·32 Ge-he tseo-c'ih z-'eo, yiu nying ta ih-ke bi kyü vu-keh ô-lao tao Ge min-zin.

·33 Kyü ih kön-c'ih, ô-lao ziu kông shih-wa: cong-nying tu hyi-gyi, kông, “Ze Yi-seh-lih di-fông jong-le vong mông-djôh keh-yiang z-kön.”

·34 Dæn-z Fæh-li-se nying kông, “Ge z k'ao-djôh kyü-wông kön-c'ih kyü.”

·35 YIA-SU tseo-pin kôh zing-li kôh hyiang-ts'eng, ze ge-he jü-we-dông kao-hyüing, djün t'in-koh-keh foh-ing, wæ-yiu i pah-sing-keh yiang-yiang bing-t'ong.

·36 Mông-djôh keh hyü-to nying, ziu fæh z-pe sing e-lin ge-he, ing-yü ge-he z kw'eng-k'u li-sæn, ziang m-nying kwön-keh yiang.

·37 Ge ziu teh meng-du kông, “Nyin-zing da-joh, tso kong-nying ky'üih.

·38 Su-i ng-he ke gyiu siu-keh Cü-nying-kô ts'a kong-nying siu-keh.”


## Mt. 10.

**_1 Kyi-toh ts'a zih-nyi s-du c'ih-meng djün-dao i bing, 5 feng-fu ge-he tao 'ah-yi k'e, tsa tso-fæh, 16 t'ong-ts ge iao p'ong-djôh pih-næn z-kön: 40 Kông tsih-ziu ge-he cü-ts we teh-djôh pao-ing._**

·1 Ziu ao Ge zih-nyi meng-du le, s-peh ge gyün-ping hao kön-c'ih we-u-keh kyü, i hao yiang-yiang bing-t'ong.

·2 Keh zih-nyi s-du ming-z di-ih, Si-meng yi ts'ing-hwu Pi-teh teh ge hyüong-di Ön-teh-lih; Si-pi-t'a-keh n-ts Ngô-kôh, teh ge hyüong-di Iah-'ön;

·3 Fi-lih, teh Pô-to-lo-ma; To-mô, teh siu-din-liang-keh Mô-t'a; Ô-læh-fi-keh n-ts Ngô-kôh, teh Læh-pa, yi ts'ing-hwu Dæh-t'a;

·4 Kô-nô-keh Si-meng, teh ma Yia-su Kô-liah-keh Yiu-da.

·5 Yia-su ts'a keh zih-nyi-ke nying, feng-fu ge-he, kông, “Feh-k'o tao bih-koh-nying di-fông k'e, feh-k'o tseo-tsing Sæh-mô-li-ô nying-keh zing-li:

·6 neng-ts tao Yi-seh-lih zoh-veng mi-lu-keh yiang su-ze k'e.

·7 Ng-he i-lu iao djün dao, kông, ‘T'in-koh z gying-gao.’

·8 Yiu bing-keh, i ge, da-mô-fong, peh ge kyih-zing; s-nying, peh ge weh-cün-le, kyü, peh ge kön-c'ih: ng-he bah-bah teh-le, hao bah-bah peh nying.

·9 “Ng-keh iao-yü-li feh k'o ta kying-ts, nying-ts, dong-din;

·10 lu-zông yüong-keh pao-voh, shông t'ao i-zông, 'a, en-siu-bông, tu feh iao ta; ing-yü kong-nying teh-djôh ge ky'üoh-zih z ing-ke.

·11 Ng-he jü-bin tseo-tsing nô zing-li, nô hyiang-ts'eng, iao tang-t'ing keh su-ze nô ih-ke z hao nying; ziu djü ze ge u-li, ih-dzih tao k'e z-'eo.

·12 Tseo-tsing keh-veng nying-kô, iao gyiu ge bing-ön.

·13 Keh-veng nying-kô ziah ing-ke teh-djôh, ng-he su gyiu-keh bing-ön ziu we ling-djôh ge: ziah feh ing-ke teh-djôh, keh bing-ön ziu kyü peh ng z.

·14 Nying ziah feh tsiao-tsih ng-he, feh t'ing ng-keh shih-wa, tseo-c'ih keh-veng nying-kô 'oh-tsia keh zing-li z-'eo, hao tæn-gao ng kyiah-zông-keh hwe-dzing.

·15 Ngô lao-zih teh ng kông, Tao sing-p'ön nyih-ts, Su-to-mô teh Ngô-mo-læh-keh ying-væh pi keh zing-li wæ ky'ing.

·16 “Ngô ts'a ng-he k'e, ziang yiang tseo-tsing za-lông cong-yiang: su-i ng iao ziang zô ts'ong-ming, ziang bôh-kön lao-zih.

·17 Ng-he iao kying-vông nying: ing-yü ge iao song ng-he tao kong-we, ze ge jü-we-dông yüong pin tang ng-he;

·18 wæ-yiu yü Ngô-keh yün-ku ka ng-he tao tsong-toh teh wông-ti min-zin, peh ge teh bih-koh nying tso te-tsing.

·19 Ge ka ng-he z-'eo, feh yüong zeo zah-m shih-wa tsa kông-fæh: tao keh z-'eo ing-ke kông shih-wa we s-peh ng.

·20 Ing-yü ze-teh kông, feh-z ng z-kyi, z ng-he Vu-ts'ing-keh Sing-Ling ze ng-he li-min kông.

·21 Keh z-'eo hyüong-di we peh hyüong-di, ah-pang we peh n-ts song kwön bæn ge s-ze: n-nô ah we dong-siu, tsông-s do-lao-nying.

·22 Ng-he yü Ngô-keh ming-deo pih iao bi cong-nying ün-'eng: dæn-z zing-ne tao-ti cü-ts, hao teh-djôh kyiu.

·23 Ziah yiu nying ze keh zing-li pih-næn ng-he, hao dao tao bih zing-li: Ngô lao-zih teh ng kông, Yi-seh-lih kôh zing-li ng-he wæ-vong tseo-pin, Nying-keh N-ts ziu tao-gao.

·24 “'Ôh-sang feh neng do-jü sin-sang, nu-boh feh neng do-jü cü-nying-kô.

·25 'Ôh-sang ziang sin-sang, nu-boh ziang cü-nying-kô, ziu keo-gao. Nying zông-ts'ia kông Cü-nying-kô z Bih-si-poh, 'o-hyüông Ge kô-li nying!

·26 Su-i feh yüong p'ô ge-he: ing-yü m-yiu ön-zông z-kön feh lu-c'ih-le; m-yiu s-'ô z-kön feh peh bih-nying hyiao-teh.

·27 Ngô ze ön-cong su-ze teh ng kông, ng-he ze ming-liang di-fông hao kông-c'ih: ng-he ng-tô-li su t'ing-djôh, ze oh-zông hao djün-yiang.

·28 Sæh sing-t'i feh neng sæh ling-weng cü-ts feh yüong p'ô ge; neng-keo mih-gao ling-weng lin sing-t'i ze di-nyüoh Cü-ts, neng-ts p'ô Ge.

·29 Liang-tsih tsiang ky'i feh-z ih-feng nying-ts hao ma? ziah feh-z ng Vu-ts'ing-keh ing-hyü, lin ih-tsih tu fe tih-lôh di:

·30 ziu-z ng-he-keh deo-fæh tu su-ku.

·31 Su-i feh yüong p'ô; ng-he z pi hyü-to tsiang wæ kyü-djong.

·32 Væn-pah ze nying min-zin tsiao-nying Ngô cü-ts, ze Ngô t'in-zông Vu-ts'ing min-zin Ngô ah we tsiao-nying ge.

·33 Ze nying min-zin feh tsiao-nying Ngô cü-ts, ze Ngô t'in-zông Vu-ts'ing min-zin Ngô ah feh tsiao-nying ge.

·34 “Ng-he feh iao ts'eng Ngô le peh t'in-'ô t'a-bing; Ngô le, feh-z peh ge t'a-bing, z peh ge dong tao-ping.

·35 Ing-yü Ngô le z peh n-ts teh ah-pang, nô teh nyiang, sing-vu teh kô-nyiang, tu we z wa z:

·36 nying-keh dziu-dih, ziu-z z-kyi kô-li nying.

·37 E-kying vu-meo ku-yü e-kying Ngô, feh siang-p'e tso Ngô meng-du; e-sih n-nô ku-yü e-kying Ngô, feh siang-p'e tso Ngô meng-du.

·38 Feh gwæn zih-z-kô keng ngô cü-ts, yi feh siang-p'e tso Ngô meng-du.

·39 Teh-djôh sing-ming cü-ts, we sông ge; yü Ngô sông sing-ming cü-ts, we teh-djôh ge.

·40 “Væn-pah tsiao-tsih ng-he ziu-z tsiao-tsih Ngô, tsiao-tsih Ngô ziu-z tsiao-tsih ts'a Ngô le Cü-ts.

·41 Ziah yiu nying tsiao-tsih sin-ts-nying, yü ge z sin-ts-nying, we teh-djôh sin-ts-nying-keh pao-ing; ziah yiu nying tsiao-tsih tsing-dzih nying, yü ge z tsing-dzih nying ge we teh-djôh tsing-dzih nying-keh pao-ing.

·42 Ziah yiu nying do ih-tsæn lang-shü peh ih-ke siao-nying ky'üoh, yü ge z meng-du, Ngô lao-sih teh ng kông, Ge tsong fe sih-gao pao-ing.”


## Mt. 11.

**_2 Iah-'ön ts'a ge meng-du t'ao-sing Kyi-toh z-kön, 7 Kyi-toh tso te-tsing Iah-'ön z sin-ts-nying, 18 pah-sing kông Iah-'ön z tsa-sang, Kyi-toh z tsa-sang, 20 Kyi-toh tsah-væh Ko-leh-sing teh Pah-se-da di-fông, ing-yü m-yiu nying hwe-ke, 25 tsæn-mi Zông-ti-keh ts'ong-ming ing-yü Ge hyin-c'ih foh-ing peh siao-nying, 28 ts'ing lao-k'u cü-ts tao Ge su-ze le teh-djôh ön-tæn._**

·1 Yia-su feng-fu wön zih-nyi meng-du, ziu li-k'e keh su-ze tao kôh zing-li kao-hyüing djün dao.

·2 IAH-'ÖN ze kæn-lao t'ing-djôh Kyi-toh su tso z-kön, ts'a liang-ke meng-du meng Ge, kông,

·3 Ing-ke le Cü-ts z Ng feh, wæ-z ngô tse sô-mông bih-nying?”

·4 Yia-su we-teh, kông, “Ng-he su t'ing-djôh su mông-djôh, hao k'e t'ong-ts Iah-'ön:

·5 hæh-ngæn mông-djôh, pa-kyiah tseo lu, da-mô-fong kyih-zing, long ng-tô t'ing-djôh, s-nying weh-cün-le, yiu foh-ing dao-li djün peh gyüong-nying.

·6 Væn-pah feh yü Ngô pæn-tih yiu foh-ky'i.”

·7 Ge-he k'e z-'eo, Yia-su teh cong-nying kông Iah-'ön z-kön, ziu-z kông, “Ng-he jong-zin tseo-c'ih tao hông-yia mông zah-m? Iao mông bi fong c'ü-dong-keh lu-dih feh?

·8 Ng-he tseo-c'ih k'e mông zah-m? Mông tsiah-sih hao i-zông-keh nying feh? Tsiah-sih ting-hao-keh z djü ze wông-kyüong-li.

·9 Ng-he tseo-c'ih mông zah-m? Mông ih-ke sin-ts-nying feh? Ngô teh ng kông, Nyün-z, ping-ts'ia wæ ku-yü sin-ts-nying.

·10 Shü-li yiu sia-lôh, ‘Ngô tang-fæh Ngô-keh ts'a-s ze Ng min-zin, k'e bi-bæn Ng zin-deo-keh lu,” [Ml.3.1.] ziu-z ts-tin ge.

·11 Ngô lao-zih teh ng kông, Nyü-nying su sang m-yiu ih-ke do-jü 'Ang si-li Iah-'ön: dæn-z ze t'in-koh ting siao cü-ts wæ pi ge do.

·12 Jong 'Ang-si-li Iah-'ön tao yin-ze væn-pah iao teh-djôh t'in-koh pih iao zing-lih, zing-lih cü-ts we teh-djôh.

·13 Ing-yü sin-ts-nying teh leh-fæh shü kông vong-le z-kön tao Iah-'ön yü-ts.

·14 Ng-he ziah-z k'eng tsih-ziu keh shih-wa, ing-ke le-keh Yi-li-ô, ziu-z Iah-'ön.

·15 Yiu ng-tô we t'ing cü-ts, ing-ke t'ing.

·16 “Dæn-z Ngô yüong zah-m hao pi yin-ze z-si? K'o-pi siao-nying zo ze z-dziang-zông, ao ge dong-bön, kông,

·17 ‘Ngô hyiang ng-he c'ü dih, ng-he feh t'iao-vu; ngô hyiang ng k'oh, ng-he feh sing-t'ong.’

·18 Ing-yü Iah-'ön le feh ky'üoh feh hæh, ge-he kông, ‘Ge z bi kyü vu-keh:’

·19 Nying-keh N-ts le, yi ky'üoh yi hæh; ge-he kông, ‘Ge z t'ön-ky'üoh t'ön-tsiu-keh nying, ah z siu-din-liang teh ze-nying-keh bong-yiu!’ Dæn-z ts'ong-ming-keh nying we bin-c'ih ts'ong-ming-keh dao-li.”

·20 YIA-SU yü ze keh-sih zing-li tso hyü-to zing-tsih, m-nying hwe-ke, ziu tsah-væh ge, kông:

·21 “Ng Ko-læh-sing yiu 'o! Ng Pah-se-da yiu 'o! ing-yü ze ng-he cong-yiang su tso-keh zing-tsih ziah tso ze T'e-lo Si-teng, ge-he tsao-tsao p'i-mô ta hwe hwe-ke.

·22 Dæn-z Ngô teh ng kông, Tao sing-p'ön nyih-ts, T'e-lo Si-teng-keh ying-væh pi ng-he wæ ky'ing.

·23 Kô-pah-nong, ng yi-kying sing tao t'in, tsiang-le iao fæn ng tao ing-s: ing-yü ze ng-he cong-yiang su tso-keh zing-tsih ziah tso ze Su-to-mô, ge tao yin-ze wæ ze-teh.

·24 Dæn-z Ngô teh ng kông, Tao sing-p'ön nyih-ts, Su-to-mô di-fông-keh ying-væh pi ng wæ ky'ing.”

·25 Keh z-'eo Yia-su kông, “Vu-ts'ing, Ngô zia-zia Ng, t'in-di-keh Cü-tse, ing-yü Ng tsô-lao keh-sih z-kön feh peh ts'ong-ming ze-neng-keh nying hyiao-teh, z hyin-c'ih peh siao-nying:

·26 Vu-ts'ing, nyün-z, ing-yü z Ng su hwön-hyi-keh ts-i.

·27 “Væn-veh tu z Ngô vu-ts'ing kao-de Ngô: djü-gao Vu-ts'ing m-nying sih-teh N-ts; djü N-ts teh N-ts su k'eng hyin-c'ih peh ge ts-nga, m-yiu nying sih-teh Vu-ts'ing.

·28 “Væn-pah lao-k'u tæn djong-tæn cü-ts, hao tao Ngô su-ze le, Ngô we peh ng-he ön-weng.

·29 Ngô yiu weng-ziu ky'in-hyü-keh sing; hao le gwæn Ngô-keh ah, 'ôh Ngô yiang; ng-he ziu we teh-djôh ling-weng-keh ön-weng.

·30 Ing-yü Ngô-keh ah z yüong-yi, Ngô-keh tæn z ky'ing.”


## Mt. 12.

**_1 Kyi-toh p'i-bing Fæh-li-se nying yü feh ming-bah ön-sih-nyih-keh i-s, 3 yüong Sing-shü shih-wa kao-hyüing ge, 9 kông hao z-kön hao tso, 13 ziu i ih-ke k'u-siu nying. 22 I ih-ke bi kyü vu-keh ô-lao. 31 Sih-doh Sing-Ling sô-feh-gao. 36 K'ong-deo shih-wa iao sing-p'ön. 38 P'i-bing feh siang-sing, siang mông gyi-z cü-ts: 49 t'ong-ts ge-he Ge-keh nyiang, hyüong-di teh ts-me-keh i-s._**

·1 KEH z-'eo Yia-su ön-sih-nyih tseo-ku mah-din; Ge meng-du du-hæh, tsah mah-deo ky'üoh.

·2 Fæh-li-se nying mông-djôh, teh Ge kông, “Ng-keh meng-du tso ön-sih-nyih feh ing-ke tso z-kön.”

·3 Yia-su teh ge kông, “Da-bih teh ge jü-de-keh nying du-hæh z-'eo, su tso z-kön ng-he p'ô vong doh-ku,

·4 ziu-z tseo-tsing Zông-ti-keh oh, ky'üoh pa-kæn-keh ping, keh ping ge-z teh jü-de-keh nying tu feh ing-ke ky'üoh, tsih-yiu tsi-s hao ky'üoh?

·5 Wæ-yiu leh-fæh-li su kông, ön-sih-nyih tsi-s ze sing-din-li væn-djôh ön-sih-nyih, ah m-kao ze, ng-he p'ô vong doh-ku?

·6 Ngô teh ng kông, Ze-i yiu Ih-ke pi sing-din wæ do.

·7 ‘Ngô iao e-lin feh iao tsi-veh, ’ ['O.6.6.] keh i-s ng-he ziah-z ming-bah, m-ze-keh nying ng fe ding ge ze.

·8 Ing-yü Nying-keh N-ts z ön-sih-nyih-keh Cü.”

·9 Yia-su li-k'e keh di-fông, tseo-tsing ge-keh jü-we-dông;

·10 ze-kæn yiu ih-ke nying ih-tsih siu k'u-gao. Ge-he meng Yia-su, kông, “Ön-sih-nyih i-bing, hao i feh?” ge-he i-s iao kao Ge zông.

·11 Yia-su teh ge kông, “Ng-he cong-yiang nô ih-ke yiu ih-tsih yiang, ziah-z ön-sih-nyih tih-lôh k'ang-li, feh peh ge bæh-ky'i-le?

·12 Nying pi yiang yiu to-siao kyü-djong! Su-i, ön-sih-nyih tso zin-z hao tso.”

·13 Yia-su ziu teh keh nying kông, “Ng-keh siu long-c'ih-le,” Ge long-c'ih-le; ziu jün-yü, teh keh-tsih ih-yiang.

·14 Fæh-li-se nying ziu tseo-c'ih, jü-de siang-liang tsa-sang hao djü-mih Yia-su.

·15 Yia-su hyiao-teh, ziu li-k'e keh di-fông: yiu hyü-to nying keng Ge; Ge ziu i-hao væn-pah yiu bing cü-ts,

·16 yi feng-fu ge-he feh iao yiang Ge ming-sing.

·17 hao peh sin-ts Yi-se-ô kông-ku shih-wa yiu ing-nyin, ziu-z kông,

·18 “Mông Ngô Nu-boh, Ngô su kæn-shün; Ngô su ts'ing-e, Ngô sing-li su hwön-hyi-keh: Ngô we s Ngô-keh Sing-Ling peh Ge, Ge ziu we djün tsing dao-li peh bih-koh nying.

·19 Ge fe siang-tsang, fe ao-ky'i-le; ze do ka-zông m-nying t'ing-djôh Ge sing-ing.

·20 Ziu-siang-keh lu-dih Ge fe ngah dön, ze-teh me keh læh-coh-sing fe meng u; dzih-tao Ge peh kong-nyi teh-sing.

·21 Yi yiu bih-koh-nying we nyiang-vông Ge-keh ming-deo.” [Y.42.1-4.]

·22 KEH z-'eo yiu ih-ke bi kyü vu-keh nying, z hæh-ngæn yi ô-lao, ta tao Yia-su min-zin: Yia-su i ge, peh hæh-ngæn we mông, ô-lao we kông.

·23 Cong-nying tu hyi-gyi, kông, “Keh ky'i feh-z Da-bih-keh 'Eo-de?”

·24 Fæh-li-se nying ih t'ing-djôh ziu kông, “Ge kön-c'ih kyü, vu-fi z k'ao-djôh kyü-wông Bih-si-poh.”

·25 Yia-su hyiao-teh ge-he sing-i, teh ge-he kông, “Væn-pah koh-veng feng-k'e siang-tsang, tsong iao pin tso hông-di; ih-ke zing-li 'oh-tsia ih-kô feng-k'e siang-tsang, tsong lih-feh-lao:

·26 ziah-z Sæh-dæn kön-c'ih Sæh-dæn, ziu-z feng-k'e siang-tsang; ge-keh koh tsa-sang lih-teh-lao?

·27 Ngô kön-c'ih kyü ziah-z k'ao-djôh Bih-si-poh, ng-he-keh n-ts kön-c'ih kyü z k'ao-djôh nô ih-ke: su-i ge we sing-p'ön ng.

·28 Ngô kön-c'ih kyü ziah-z k'ao-djôh Zông-ti-keh Ling, Zông-ti-keh koh yi-kying ling-djôh ng-he.

·29 'Oh-tsia nô ih-ke iao tseo-tsing hao-hön-keh u-li, ts'iang-deh ge ze-veh? ky'i feh-z iao sin kw'eng-pông keh hao-hön? 'eo-deo hao ts'iang-deh ge u-li.

·30 Feh teh Ngô dong-sing ziu-z Ngô te-deo; feh teh Ngô siu-le ziu-z sæn-k'e.

·31 “Su-i Ngô teh ng kông, Nying pah yiang ze-ôh teh sih-doh shih-wa tu hao sô-min; tsih-yiu sih-doh Sing-Ling feh we sô-min.

·32 Væn-pah kông shih-wa hyü-pông Nying-keh N-ts, hao sô-min; tsih-yiu kông shih-wa hyü-pông Sing-Ling, kying-si 'ô-si tu feh we sô-min.

·33 Jü ziah-z hao, ko-ts ah-z hao; jü ziah-z feh hao, ko-ts ah-z feh hao: ing-yü mông ge ko-ts hao hyiao-teh ge jü.

·34 Doh-zô-keh cong-tông, ng-he kyi-zin z ôh-nying, tsa neng-keo kông hao shih-wa? ing-yü k'eo su kông z jong sing-li mön-c'ih-le.

·35 Zin nying, jong ge zin sing-li su k'ông-keh zin ziu fæh-c'ih zin le: ôh-nying jong ge sing-li su k'ông-keh ôh ziu fæh-c'ih ôh le.

·36 Ngô teh ng kông, Nying su kông-keh k'ong-deo shih-wa, tao sing-p'ön nyih-ts kyü-tang-kyü iao teh ge sön-tsiang.

·37 Ing-yü sön ng tsing-dzih z jong ng-keh shih-wa; ding ng-keh ze ah-z jong ng-keh shih-wa.”

·38 Keh z-'eo yiu kyi-ke doh-shü-nying teh Fæh-li-se nying teh Ge kông, “Sin-sang, ngô-he iao Ng hyin-c'ih gyi-z peh ngô-he mông.”

·39 Yia-su we-teh ge kông, “Keh hyüong-ôh kæn-ying-keh si-de tsih iao mông gyi-z; djü sin-ts Iah-nô-keh gyi-z ts-nga, tse m-yiu zah-m gyi-z peh ge mông.

·40 Ing-yü ziang Iah-nô sæn-nyih sæn-yia ze do ng du-li; Nying-keh N-ts ah iao sæn-nyih sæn-yia ze di li-min.

·41 Nyi-nyi-vi nying tao sing-p'ön nyih-ts we nang-ky'i, ding keh si-de-keh ze: ing-yü ge-he t'ing Iah-nô-keh ky'ün-hwa ziu hwe-ke; dæn-z ze-i yiu pi Iah-nô wæ do.

·42 Nön-pin-keh nyü-wông tao sing-p'ön nyih-ts we nang-ky'i, ding keh si-de-keh ze: ing-yü ge jong di-keh zing-deo tseo-le t'ing Su-lo-meng ts'ong-ming shih-wa; dæn-z ze-i yiu pi Su-lo-meng wæ do.

·43 “We-u kyü li-k'e nying-keh sing-zông ziu ze m-shü hông-di tseo-le-tseo-k'e zing ön-weng, zing-feh-djôh;

·44 ziu kông, ‘Ngô we tseo-cün tao tseo-c'ih-keh u-li k'e.’ Ih tseo-tao, mông-djôh li-min z k'ong-keh, sao kön-zing, tsông-ky'i hao.

·45 Ziu k'e, ta ts'ih-ke kyü pi ge-z wæ ôh, tseo-tsing djü: keh nying 'eo-le-keh di-bu pi zin-deo kang-kô feh hao. Keh kæn-ôh-keh si-de ah iao keh yiang-ts.”

·46 YIA-SU teh cong-nying ze-teh kông z-'eo, Ge-keh nyiang teh Ge hyüong-di gyi ze nga-min, siang teh Ge kông wa.

·47 Yiu ih-ke nying teh Ge kông, “Ng-keh nyiang teh Ng hyüong-di ze nga-min, siang teh Ng kông wa.”

·48 Yia-su we-teh ge kông, “Ngô nyiang z kæh-nying? Ngô hyüong-di z kæh-nying?”

·49 Ziu long-c'ih siu ts-tin meng-du, kông, “Hao mông Ngô nyiang, teh Ngô hyüong-di!

·50 Ing-yü væn-pah i Ngô t'in-zông Vu-ts'ing ts-i tso cü-ts, ziu-z Ngô hyüong-di, ts-me, teh nyiang.”


## Mt. 13.

**_3 Tsæh cong-keh pi-fông: 18 ka-shih keh pi-fông. 24 Ba-ts'ao-keh pi-fông, 31 ka-ts'e-ts, 33 kao-shü pi-fông, 44 k'ông-kæn-keh pao-pe, 45 zing tsing-cü, 47 he-li hwæh mông; 53 Kyi-toh z-kô-nying feh siang-sing Ge._**

·1 KEH nyih Yia-su jong u-li tseo-c'ih, zo ze he-pin.

·2 Yiu hyü-to nying jü-zih ze Ge min-zin, Ge ziu lôh jün zo-kæn: cong-nying tu gyi ze 'ön-zông.

·3 Yia-su ziu yüong pi-fông shih-wa teh ge-he kông hyü-to z-kön, ziu kông, “Yiu ih-ke tsæh cong-keh tseo-c'ih tsæh cong;

·4 ge tsæh-k'e z-'eo, yiu-sih tih-lôh lu-pin, tiao ziu fi-le ky'üoh-gao:

·5 yiu-sih tih-lôh yiu zih-deo su-ze, t'u feh to: yü t'u feh sing, jü-tsih ts'iu-c'ih;

·6 nyih-deo c'ih-le, sô-pih, ing-yü m-yiu keng-deo ziu k'u-gao.

·7 Yiu-sih tih-lôh ts'-bang cong-yiang; ts' dziang-ky'i peh ge tsô-lao:

·8 yiu-sih tih-lôh hao t'u-li, ziu kyih-zih, yiu-sih kyih ih-pah be, yiu-sih loh-zih be, yiu-sih sæn-zih be.

·9 Yiu ng-tô we t'ing cü-ts, ing-ke t'ing.”

·10 Meng-du tseo-le, teh Ge kông, “Ng tsa-sang yüong pi-fông shih-wa teh ge-he kông?”

·11 Yia-su we-teh ge kông, “Ing-yü t'in-koh ao-miao z-kön z peh ng-he hyiao-teh, feh peh ge-he hyiao-teh.

·12 Væn-pah yiu-keh, wæ iao kô-ts'eo peh ge, peh ge yiu-yü: væn-pah m-yiu-keh, lin ge su yiu ah iao deh-k'e.

·13 Su-i Ngô yüong pi-fông shih-wa teh ge-he kông; ing-yu ge mông yi mông-feh-djôh, t'ing yi t'ing-feh-tsing, yi feh ming-bah.

·14 Yi-se-ô zin-deo su kông shih-wa ing-djôh ge-he, ziu-z, ‘Ng-he t'ing we t'ing-djôh, tsih-z feh hyiao-teh; mông we mông-djôh, tsih-z feh ming-bah.

·15 Ing-yü keh pah-sing sing-dziang z ngang, ge ng-tô læn-teh t'ing, ge ngæn pi-lao; sang-teh ngæn mông-djôh, ng-tô t'ing-djôh, sing-li ming-bah, ziu hwe-ke, Ngô i ge hao.’ [Y.6.9,10.]

·16 Dæn-z ng-he-keh ngæn yiu foh, ing-yü z mông-djôh; ng-he-keh ng-tô yiu foh, ing-yü z t'ing-djôh.

·17 Ngô lao-zih teh ng kông, Yiu hyü-to sin-ts-nying teh tsing-dzih nying siang mông ng-he su mông-djôh, vong mông-djôh-ku; siang t'ing ng-he su t'ing-djôh, vong t'ing-djôh-ku.

·18 “Su-i tsæh cong-keh pi-fông ng-he ing-ke t'ing.

·19 Væn-pah t'ing-djôh t'in-koh-keh dao-li feh ming-bah, keh hyüong-ôh cü-ts ziu le, bæh-gao ge sing-li su tsæh-keh cong. Keh ziu-z tsæh ze lu-pin-keh.

·20 Tsæh ze yiu zih-deo su-ze, ziu-z t'ing-djôh keh dao-li, jü-tsih hwön-hyi tsih-ziu;

·21 dæn-z sing-li m keng, tsih-z dzæn-z; yü keh dao-li p'ong-djôh we-ky'üoh pih-næn z-kön, jü-tsih pæn-tih.

·22 Tsæh ze ts'-bang cong-yiang, ziu-z t'ing-djôh keh dao-li cü-ts; ge kying-si-keh iu-zeo, teh ze-veh-keh hong-p'in, tsô-lao keh dao-li, ziu m dao-dzing.

·23 Tsæh ze hao t'u-keh, ziu-z t'ing-djôh keh dao-li yi ming-bah cü-ts; ge kyih-zih, yiu-sih kyih ih-pah be, yiu-sih loh-zih be, yiu-sih sæn-zih be”

·24 Yia-su tse yüong pi-fông teh ge-he, kông, “T'in-koh k'o-pi ih-ke nying tsæh hao cong ze ge din:

·25 nying kw'eng z-'eo, ün-kô le tsæh ba-ts'ao ze mah cong-yiang, ziu k'e-gao.

·26 Teng-tao ts'iu-miao c'ih-deo z-'eo, ba-ts'ao ah yin-c'ih.

·27 Cü-nying-kô-keh nu-boh tseo-le kông, ‘Cü, Ng ky'i feh-z tsæh hao cong ze ng-keh din? jong 'ah-yi yiu ba-ts'ao?’

·28 Cü-nying-kô teh ge kông, ‘Keh z ün-kô tso.’ Nu-boh kông, ‘Ng iao ngô-he k'e siu-zih ge feh?’

·29 Ge kông, ‘Feh yüong; sang-teh ng-he siu-zih ba-ts'ao, lin mah ah iao bæh-gao.

·30 Keh liang-yiang tu peh ge jü-de do-ky'i tao siu-keh. Siu-keh z-'eo ngô we teh siu-keh cü-ts kông, Ng-he sin siu-zih ba-ts'ao, pô-tang-pô kyi-ky'i siao-gao: dæn-z mah siu-tsing ngô ts'ông-li.’”

·31 Tse yüong ih-ke pi-fông teh ge-he kông, “T'in-koh k'o-pi ih-leh ka-ts'e-ts, yiu nying do-le cong ze din:

·32 cong-ts li-min z ge ting si; do-ky'i, kôh-yiang ts'e z ge ting do, ziang ih-cü jü, hao peh k'ong-cong-keh tiao djü ze ge ts-hong.”

·33 Yi teh ge-he kông ih-ke pi-fông, “T'in-koh k'o-pi kao-shü, nyü-nying do-le k'ông ze sæn-teo mah-feng cong-yiang, teng-tao tu fæh-kao.”

·34 Keh ih-ts'ih z-kön Yia-su teh cong-nying kông tu z yüong pi-fông shih-wa; feh-z pi-fông feh teh ge kông:

·35 hao peh sin-ts-nying kông-ku shih-wa yiu ing-nyin, ziu-z kông, “Ngô we k'e-k'eo yüong pi-fông shih-wa; Ngô we kông-ming jong zao t'in-di yi-le su ing-zông z-kön.” [S.78.2.]

·36 Yia-su ziu sæn-k'e cong-nying, tseo-tsing oh-li: Ge meng-du tseo-le, kông, “Keh din-li ba-ts'ao-keh pi-fông ts'ing Ng ka-shih peh ngô-he.”

·37 Yia-su we-teh ge-he kông, “Tsæh hao cong-keh ziu-z Nying-keh N-ts;

·38 din ziu-z si-kæn-zông; hao cong, z t'in-koh-keh n-ts; ba-ts'ao z keh hyüong-ôh cü-ts-keh n-ts;

·39 tsæh ba-ts'ao-keh ün-kô ziu-z mo-kyü: siu-keh z-'eo, ziu-z z-si meh-nyih; siu-keh cü-ts, ziu-z t'in-s.

·40 Ziang siu-zih ba-ts'ao tön ze ho-li siao-gao, z-si meh-nyih ah-z keh-t'ih.

·41 Nying-keh N-ts we ts'a Ge-keh t'in-s, jong Ge koh li-min k'e siu-zih væn-pah peh nying pæn-tih teh tsôh-ôh cü-ts,

·42 tön ge-he ze ho-lu: ze-kæn yiu ngao-ngô ts'ih-ts' k'oh-hyiang.

·43 Keh z-'eo tsing-dzih nying ze ge-he Vu-ts'ing koh li-min we ziang nyih-deo kwông-liang. Yiu ng-tô we t'ing cü-ts, ing-ke t'ing.

·44 “T'in-koh yi k'o-pi pao-pe k'ông ze din-li; ih-ke nying p'ong-djôh ziu ke-lao; ing-yü hwön-hyi ziu cün-k'e ma ge su yiu, k'e ma keh-ky'iu din.

·45 “T'in-koh yi k'o-pi ih-ke k'ah-siang ze-teh zing hao-keh tsing-cü:

·46 zing-djôh ih-leh ting pao-pe-keh, ziu cün-k'e ma su yiu, k'e ma keh-leh tsing-cü.

·47 “T'in-koh yi k'o-pi ih-ting mông, hwæh ze he-li teo-tsing pah-yiang ng:

·48 yi-kying mön-gao, ziu t'a-zông-'ön zo-lôh, hao-keh kæn-tsing dong-li, feh hao tön-gao.

·49 Z-si meh-nyih ah z-t'ih: t'in-s we c'ih-le, jong tsing-dzih nying cong-yiang feng-c'ih ôh-nying,

·50 tön ge-he ze ho-lu: ze-kæn yiu ngao-ngô ts'ih-ts' k'oh-hyiang.”

·51 Yia-su teh ge-he kông, “Keh shih-wa ng-he ming-bah feh?” Ge-he kông, “Cü, ming-bah.”

·52 Yia-su teh ge-he kông, “Su-i væn-pah doh-shü-nying tso t'in-koh-keh meng-du k'o-pi ih-ke cü-nying-kô, jong ge ts'ông-k'u li-min sing meh-z gyiu meh-z tu do-c'ih.”

·53 YIA-SU kông-wön keh-sih pi-fông shih-wa, ziu li-k'e keh su-ze.

·54 Tseo-tao Z-keh peng di-fông ze ge-he jü-we-dông kao-hyüing; ge tu hyi-gyi, kông, “Keh Nying jong 'ah-yi teh-djôh keh ts'ong-ming teh neng-kön?

·55 Ge ky'i feh-z keh moh-ziang lao-s-keh N-ts? Ge nyiang ky'i feh-z ming-z Mô-li-ô? Ge hyüong-di ky'i feh-z Ngô-kôh, Iah-si, Si-meng, Yiu-da?

·56 Ge ts-me, ky'i feh-z teh ngô-he tso di-fông djü? Su-i, Ge jong 'ah-yi teh-djôh keh z-kön?”

·57 Ge-he ziu yü Ge pæn-tih. Yia-su teh ge-he kông, “Sin-ts-nying ziah feh-z ze ge-z di-fông, z u-li, m-yiu feh tseng-kying.”

·58 Ing-yü ge-he feh siang-sing, Ge ze keh su-ze feh tso to-siao gyi-z.


## Mt. 14.

**_1 Hyi-læh[^14-0a] ts'eng Kyi-toh z 'Ang si-li Iah-'ön weh-cün-le. 3 Iah-'ön sæh-deo-keh yün-ku. 13 Kyi-toh tao hông-yia k'e: 15 yüong ng-ke ping liang-kwang ng peh ng-ts'in nying ky'üoh-pao: 22 ze he-pin tseo tao meng-du-keh di-fông: 34 ze Kah-nyi-sæh-læh[^14-0b] i hyü-to bing-nying._**

·1 KEH z-'eo feng-fong-keh wông Hyi-leh t'ing-djôh Yia-su-keh ming-sing,

·2 ziu teh zing-ts kông, “Keh z 'Ang si-li Iah-'ön; ge z jong s-nying cong-yiang weh-cün-le; su-i hyin-c'ih keh-sih gyi-z.” ( 

·3 Yi-zin Hyi-leh, yü ge hyüong-di Fi-lih-keh ts'i-ts Hyi-lo-ti, k'ô Iah-'ön kyi-lao, kwæn ze kæn-lao.

·4 Ing-yü Iah-'ön teh Hyi-leh kông, “Ng feh ing-ke c'ü ge.”

·5 Hyi-leh siang sæh Iah-'ön, dæn-z p'ô pah-sing, ing-yü ge-he sön ge z sin-ts-nying.

·6 Tao Hyi-leh sang-nyih, Hyi-lo-ti-keh nô ze cong-nying min-zin t'iao-vu, peh Hyi-leh hwön-hyi.

·7 Su-i væh-tsiu ing-hyü ge, jü-bin gyiu zah-m we peh ge.

·8 Ge t'ing ge nyiang-keh coh-fu, ziu kông, “'Ang si-li Iah-'ön-keh deo fông ze bön-zông ze-i peh ngô.”

·9 Wông ziu iu-zeo; tsih-z yü væh-ku nyün, yi yü jü-de zo-zih cü-ts, feng-fu peh ge;

·10 ziu ts'a-nying tao kæn-lao, sæh Iæh-'ön-keh deo.

·11 Ge-keh deo fông ze bön-zông do-le, ziu kao peh keh nô: nô song peh ge nyiang.

·12 Iah-'ön-keh meng-du tseo-le, do ge s-siu ön-tsông; ziu k'e t'ong-ts Yia-su. )

·13 YIA-SU t'ing-djôh, ziu li-k'e keh su-ze lôh jün, ön-cong tao hông-yia k'e: cong-nying hyiao-teh, ziu jong kôh zing-li tseo-le keng Ge.

·14 Yia-su tseo-c'ih mông-djôh yiu hyü-to nying, ziu e-lin ge-he, i ge cong-yiang yiu bing cü-ts.

·15 Æn-keng, meng-du tseo-le, teh Ge kông, “Keh z hông-yia, yi-kying dz-gao; hao sæn-k'e cong-nying, peh ge-he tao hyiang-ts'eng k'e, ma meh-z ky'üoh.”

·16 Yia-su teh meng-du kông, “Ge-he feh yüong k'e; ng hao peh ge ky'üoh.”

·17 meng-du teh Ge kông, “Ngô-he ze-i tsih-yiu ng-ke ping, liang-kwang ng.”

·18 Ge kông, “Do-le peh Ngô.”

·19 Yia-su ziu feng-fu cong-nying zo ze ts'ao-di; do keh ng-ke ping, liang-kwang ng, deo nyiang-ky'i dziao t'in, coh-zia, ziu p'ah-k'e ping kao peh meng-du, meng-du feng peh cong-nying.

·20 Ge-he tu ky'üoh, yi ky'üoh-pao: siu-zih ky'üoh-dzing-keh ling-se, din-mön yiu zih-nyi lo.

·21 Ky'üoh-keh cü-ts, nön-nying da-iah yiu ng-ts'in, nyü-nying siao-nying ze-nga.

·22 Yia-su jü-tsih ts'e meng-du lôh-jün, ku-sin tao te-'ön k'e, Z-kyi iao teng tao sæn-k'e cong-nying.

·23 Cong-nying sæn-k'e, Ge tseo-zông sæn ön-cong tao-kao: yi-kying æn-gao, Ge doh-ke ze-kæn.

·24 Dæn-z jün ze he cong-yiang, bi lông p'iao-dong; ing-yü yiu teo-fong.

·25 Yia-li s-kang z-'eo, Yia-su ze he-min tseo-tao meng-du su-ze.

·26 Meng-du mông-djôh Ge ze he-min tseo, kying-hôh, kông, “Keh z hyin-ling;” yü kying-hôh, ziu ao-ky'i-le.

·27 Yia-su lih-k'eh teh ge kông, “Fông-sing; z Ngô; feh iao p'ô.”

·28 Pi-teh we-teh Ge kông, “Cü, ziah-z Ng, ziu feng-fu ngô ze shü-min tseo-tao Ng su-ze.”

·29 Ge kông, “Hao le.” Pi-teh ziu jong jün-zông t'iao-lôh shü-min tseo, iao tao Yia-su su-ze k'e.

·30 Mông-djôh fong do, kying-hôh; iao dzing-lôh, ziu ao-ky'i-le, kông, “Cü kyiu ngô.”

·31 Yia-su lih-k'eh long-c'ih siu ky'in ge, teh ge kông, “Ng siao siang-sing-keh nying, tsa-sang nyi-sing?”

·32 Ge-he tseo-zông jün, fong ziu bing-zing.

·33 Jün-li-keh nying tu le pa Ge, kông, “Ng tsing z Zông-ti-keh N-ts.”

·34 Ge-he ku-du tao Kah-nyi-sæh-leh di-ka.

·35 Keh di-fông-keh nying sih-teh Ge, ziu ts'a nying tao s-c'ü k'e pao-sing, yiu bing-keh tu ta tao Ge su-ze;

·36 gyiu Ge tæn-tsih peh ge-he môh-môh Ge i-zông-kying: môh-djôh-keh tu jün-yü.


## Mt. 15.

**_3 Tsah-væh Fæh-li-se nying peh tsu-tsong djün-lôh-le-keh kwe-kyü fi-gao Zông-ti-keh leh-fæh; 11 t'ong-ts ge feh-z tsing nying-keh k'eo-li peh ge we-u. 21 I ih-ke Kô-nô nyü-nying-keh nô, 30 i hyü-to bih-yiang mao-bing; 32 yüong ts'ih-ke ping teh kyi-kwang ng peh s-ts'in nying ky'üoh-pao, nyü-nying siao-nying ze-nga._**

·1 KEH z-'eo Yia-lu-sæh-lang-keh doh-shü-nying teh Fæh-li-se nying tseo-tao Yia-su su-ze, kông,

·2 “Ng-keh meng-du yü zah-m væn tsu-tsong djün-lôh-keh kwe-kyü, ky'üoh-væn z-'eo feh si siu?”

·3 Yia-su we-teh ge-he kông, “Ng-he tsa-sang yü djün-lôh-keh kwe-kyü væn Zông-ti-keh leh-fæh?

·4 Ing-yü Zông-ti feng-fu, kông, ‘Yüong kying-djong ng-keh vu-meo;’ [C.20.12.] yi kông, ‘Zôh ah-pang 'oh-tsia nyiang, pih iao bæn ge s-ze.’ [C.21.17.]

·5 Dæn-z ng-he kông, ‘Ziah yiu nying teh ge pang 'oh-tsia nyiang kông, Ngô ing-ke vong-z ng-keh, yi-kying tso li-veh;

·6 ge ziu feh yüong kying-djong ge nyiang-pang.’ Z-t'ih, yü ng-he djün-lôh-keh kwe-kyü fi-gao Zông-ti-keh leh-fæh.

·7 Kô-hao-nying, Yi-se-ô ts-tin ng-he yü-sin kông-ku shih-wa feh dzæn, ziu-z,

·8 ‘Keh pah-sing yüong k'eo ts'ing-gying Ngô; cü-jing kying-djong Ngô; dæn-z ge-keh sing teh Ngô tsang-yün.

·9 Ge-he yüong nying-keh feng-fu tông dao-li kao-hyüing, z bah-bah voh-z Ngô.’” [Y.29.13.]

·10 Yia-su ao cong-nying le, teh ge-he kông, “Ng-he ing-ke t'ing, ah iao ming-bah:

·11 feh-z tsing k'eo-li-keh meh-z we-u nying; tsih-yiu jong k'eo c'ih-le, keh-z we-u nying.”

·12 Ge meng-du ziu tseo-le, teh Ge kông, “Fæh-li-se nying t'ing-djôh keh-kyü wa ziu pæn-tih, Ng hyiao-teh feh?”

·13 Yia-su we-teh kông, “Væn-pah feh-z Ngô t'in-zông Vu-ts'ing cong-keh jü, pih iao lin keng bæh-gao.

·14 Ng-he bing ge: ge-he z hæh-ngæn ky'in hæh-ngæn. Ziah-z hæh-ngæn ky'in hæh-ngæn, liang-ke tu iao tih-lôh k'ang-li.

·15 Pi-teh teh Ge kông, “Keh pi-fông, ts'ing Ng teh ngô-he kông ming-bah.”

·16 Yia-su kông, “Ng-he tao yin-ze wæ feh ming-bah?

·17 Ky'i feh hyiao-teh, væn-pah tsing k'eo-li-keh meh-z z 'ang-lôh du-li, ziu ka-c'ih k'ang-ts'?

·18 dæn-z k'eo-li c'ih-le z jong sing-li fæh-c'ih; keh z we-u nying.

·19 Ing-yü ôh-nyin, hyüong-sæh, kæn-ying, biao-hyi, t'eo-dao, tso kô kyin-tsing, teh hyü-pông shih-wa, tu z jong sing-li fæh-c'ih:

·20 keh-sih z we-u nying: dæn-z feh si siu ky'üoh-væn fe we-u nying.”

·21 YIA-SU li-k'e keh su-ze, tseo-tao T'e-lo Si-teng-keh di-ka.

·22 Yiu ih-ke Kô-nön-keh nyü-nying jong keh di-ka tseo-c'ih, ao-ky'i-le, kông, “Cü, Da-bih-keh 'Eo-de, e-lin ngô: ngô-keh nô bi kyü vu-teh k'u-mang.”

·23 Yia-su ih-kyü tu feh ing. Meng-du tseo-le gyiu Ge, kông, “Hao peh ge k'e; ing-yü ge ze ngô 'eo-min ao-hyiang.”

·24 Yia-su we-teh kông, “Ngô vong ts'a-le tæn-tsih tao Yi-seh-lih zoh mi-lu-lu-keh yiang.”

·25 Keh nyü-nying tseo-le, pa Ge, kông, “Cü, pông-zu ngô.”

·26 Yia-su we-teh ge kông, “Feh-k'o do n-nô-keh ping tön peh keo.”

·27 Ge kông, “Cü, z-keh: ing-yü keo ah ky'üoh cü-nying-kô côh-'ô tih-lôh-keh ling-se.”

·28 Yia-su ziu teh ge kông, “Nyü-nying, ng siang-sing-keh sing z do: tsiao ng-keh sing-nyün tso-zing.” Ge-keh nô tông-z jün-yü.

·29 YIA-SU li-k'e keh su-ze, tao Kô-li-li he-pin k'e; tseo-zông sæn zo-lôh.

·30 Yiu hyü-to nying ta-le pa-kyiah, hæh-ngæn, ô-lao, zæn-zih, teh hyü-to bih-yiang mao-bing, tseo tao Yia-su su-ze, fông ze Ge kyiah-zin; Ge i ge-he jün-yü:

·31 cong-nying mông-djôh ô-lao we kông, zæn-zih jün-yü, pa-kyiah we tseo, hæh-ngæn we mông, tu hyi-gyi; ziu kyü yüong-wa peh Yi-se-lih-keh Zông-ti.

·32 Yia-su ao Ge meng-du le, kông, “Ngô e-lin cong-nying, ing-yü teh Ngô jü-de yi-kying sæn-nyih, m-kao hao ky'üoh: Ngô ah feh iao peh ge-he k'ong-du k'e, sang-teh lu-zông bi-gyün.”

·33 Meng-du teh Ge kông, “Ngô-he ze hông-yia 'ah-yi yiu tah-liao ping, hao peh cong-nying ky'üoh-pao?”

·34 Yia-su teh ge kông, “Ng-he yiu kyi-ke ping?” Ge kông, “Ts'ih-ke, wæ-yiu kyi-kwang siao ng.”

·35 Yia-su ziu feng-fu cong-nying zo ze di-zông;

·36 do keh ts'ih-ke ping teh ng; coh-zia-ku p'ah-k'e, kao peh meng-du, meng-du feng peh cong-nying.

·37 Ge-he tu ky'üoh-ku, yi ky'üoh-pao: siu-zih ky'üoh-dzing-keh ling-se, din-mön yiu ts'ih læn.

·38 Ky'üoh-keh cü-ts nön-nying yiu s-ts'in, nyü-nying siao-nying ze-nga.

·39 Yia-su sæn-k'e cong-nying, ziu lôh jün, tao Meh-da-leh-keh di-ka le.


## Mt. 16.

**_1 Fæh-li-se nying iao Yia-su hyin-c'ih t'in-zông-keh gyi-z peh ge mông. 6 Yia-su feng-fu meng-du vông-bi Fæh-li-se teh Sæh-t'u-ke nying-keh kao-shü. 13 Pah-sing kông Kyi-toh tsa-sang, 16 Pi-teh tsiao-nying Ge z Zông-ti-keh N-ts. 21 Yia-su t'ong-ts meng-du Ge 'eo-le iao bi nying tsông-s, 23 tsah-væh Pi-teh; 24 ky'ün keng Ge cü-ts gwæn z-keh zih-z-kô._**

·1 FÆH-LI-SE nying teh Sæh-t'u-ke nying tseo-le s-s Yia-su, ts'ing Ge hyin-c'ih t'in-zông-keh gyi-z peh ge-he mông.

·2 Yia-su we-teh ge kông, “Kw'a-æn ng-he kông, ‘T'in-kô we zing: ing-yü t'in yiu 'ong-lo.”

·3 Kw'eng-sing-tsao yi kông, ‘Kying-nying yiu fong-yü: ing-yü t'in yiu 'ong-lo yi wu-lao.’ Kô-hao-nying, feng-bih t'in-keh ngæn-seh, ng-he kyi-zin hyiao-teh: dæn-z yin-ze z-si-keh gyi-z ng-he bin-feh-c'ih.

·4 Keh hyüong-ôh kæn-ying-keh si-de siang mông-djôh gyi-z; djü sin-ts Iah-nô-keh gyi-z ts-nga, tsong feh peh ge mông zah-m gyi-z.” Ziu li-k'e ge-he k'e-gao.

·5 Meng-du ku-du tao te-'ön mông-kyi ta ping.

·6 Yia-su teh ge-he kông, “Yüong kying-vông Fæh-li-se nying teh Sæh-t'u-ke nying-keh kao-shü.”

·7 Meng-du jü-de nyi-leng, kông, “Keh z yü ngô-he feh ta ping.”

·8 Yia-su hyiao-teh, ziu teh ge-he kông, “Siao siang-sing-keh nying, ng-he tsa-sang yü feh ta ping ze-teh nyi-leng?

·9 Ng wæ feh ming-bah, feh kyi-teh keh ng-ts'in nying ng-ke ping z-kön, ng-he siu-zih ling-se yiu kyi lo?

·10 Wæ-yiu keh s-ts'in nying ts'ih-ke ping z-kön, siu-zih ling-se yiu kyi læn?

·11 Ng-he tsa-sang feh ming-bah, Ngô teh ng-he kông iao kying-vông Fæh-li-se nying teh Sæh-t'u-ke nying-keh kao-shü? bing feh-z ts-tin ping.”

·12 Ge-he ziu hyiao-teh Yia-su feh-z kông kying-vông ping-keh kao-shü, z kying-vông Fæ-li-se nying teh Sæh-t'u-ke nying-keh kao-hyüing.

·13 YIA-SU tseo tao Ke-sæh-li-ô Fi-lih-pi di-ka, ziu meng Ge meng-du, kông, “Nying kông Ngô Nying-keh N-ts, z kæh-nying?”

·14 Ge-he kông, “Yiu-sih kông z 'Ang si-li Iah-'ön; yiu-sih kông, z Yi-li-ô: wæ-yiu kông, z Yia-li-mi, 'oh-tsia sin-ts-nying cong-yiang ih-ke.”

·15 Yia-su teh ge kông, “Ng-he kông Ngô z kæh-nying?”

·16 Si-meng Pi-teh we-teh kông, “Ng z keh-yü Kyi-toh, üong-weh Zông-ti-keh N-ts.”

·17 Yia-su we-teh ge kông, “Si-meng Pô-Iah-nô, ng yiu foh: ing-yü feh-z yiu nyüoh-sing yiu hyüih-ky'i ts-tin peh ng, z Ngô t'in-zông-keh Vu-ts'ing ts-tin ng.

·18 Wæ-yiu Ngô teh ng kông, ng z Pi-teh, ze keh ngæn-zih-zông Ngô iao ky'i-zao Ngô-keh kong-we; ing-s-keh gyün-ping ah feh neng teh-sing.

·19 T'in-koh-keh so-z Ngô we kao-de ng: væn-pah ze di ng su kw'eng-lao-keh ze t'in-zông ah we kw'eng ge lao: ze di ng su sih-fông ze t'in-zông ah we sih-fông.”

·20 Ziu coh-fu Ge meng-du feh-k'o teh bih-nying kông Ge z keh-yü Kyi-toh.

·21 Jong-ts'-yi-'eo Yia-su t'ong-ts meng-du, Ge-z pih-ding iao tao Yia-lu-sæh-lang k'e, ze tsiang-lao tsi-s-tsiang doh-shü-nying siu-li ziu hyü-to k'u-næn, bi ge tsông-s, tao di sæn-nyih weh-cün-le.

·22 Pi-teh te Ge, ky'ün Ge, kông, “Cü, keh-z feh-k'o: Ng tsong fe p'ong-djôh keh z-kön.”

·23 Yia-su le-cün, teh Pi-teh kông, “Sæh-dæn, tseo-k'e: ng z peh Ngô pæn-tih: ing-yü ng feh liu-sing Zông-ti-keh sing-i, tæn liu-sing nying-keh sing-i.”

·24 Yia-su ziu teh meng-du kông, “Ziah yiu nying iao keng Ngô, tsong k'eh-djü z-keh sing-siang, gwæn z-keh zih-z-kô, keng Ngô.

·25 Væn-pah iao pao-lao z-keh sing-ming we sông ge: yü Ngô k'eng sông sing-ming cü-ts we teh-djôh ge.

·26 Ziah yiu nying teh-djôh t'ong-t'in-'ô, sih-gao z-keh ling-weng yiu zah-m ih-c'ü? 'Oh-tsia ih-ke nying hao yüong zah-m de ge ling-weng?

·27 Ing-yü Nying-keh N-ts ziu Ge Vu-ts'ing-keh yüong-wa we teh Ge t'in-s jü-de le; keh z-'eo we tsiao kôh-nying-keh 'ang-yü pao-ing ge.

·28 Ngô lao-zih teh ng kông, Gyi ze-i yiu nying vong s ts-zin, we mông-djôh Nying-keh N-ts tsih-tsông Ge koh-kô-keh gyün-ping kông-ling.”


## Mt. 17.

**_1 Yia-su ze sæn-zông ke-pin ying-ziang. 14 I ih-ke tin-bing cü-ts, 22 kông Ge-z iao ziu næn. 24 do-c'ih nying-ting-shü._**

·1 KU loh-nyih Yia-su ta Pi-teh, Ngô-kôh, teh Ngô-kôh-keh hyüong-di Iah-'ön, ön-cong tseo-zông kao-sæn:

·2 ze ge-he min-zin ke-pin ying-ziang: Ge min-lin ziang nyih-deo kwông-liang, Ge i-zông kyih-bah ziang liang-kwông.

·3 Ge-he mông-djôh Mo-si teh Yi-li-ô yin-c'ih, teh Yia-su kông wa.

·4 Pi-teh ziu teh Yia-su kông, “Cü, ngô-he ze-i ting hao: Ng ziah-z k'eng, ngô ze-i we tæh sæn-ting tsiang-bong, ih-ting peh Ng, ih-ting peh Mo-si, ih-ting peh Yi-li-ô.”

·5 Ge k'eo ze-teh kông, yiu ih-tu kwông-liang-keh yüing ke-lao ge-he: jong yüing-li yiu sing-ing c'ih-le, kông, “Keh z Ngô ts'ing-e-keh N-ts, Ngô ting cong-i-keh; ng-he iao t'ing Ge.”

·6 Meng-du t'ing-djôh, ziu p'oh ze di, ting p'ô-gyü.

·7 Yia-su tseo-le môh-môh ge-he, kông, “Nang-ky'i, feh yüong p'ô.”

·8 Ge-he ngæn hyiang-zông, feh mông-djôh bih-nying, tsih-yiu Yia-su.

·9 Tseo-lôh sæn z-'eo, Yia-su feng-fu ge-he, kông, “Keh su mông-djôh z-kön feh iao teh bih-nying kông, teng tao Nying-keh N-ts jong s-nying cong-yiang weh-cün-le.”

·10 Meng-du meng Ge, kông, “Doh-shü-nying tsa-sang kông Yi-li-ô pih iao sin le?”

·11 Yia-su we-teh ge-he kông, “Yi-li-ô z-zin sin le, iao tsing-teng væn-pah z-kön:

·12 dæn-z Ngô teh ng kông, Yi-li-ô z yi-kying le-ku, nying ah feh nying-teh ge, 'eo z sing-siang de ge. Nying-keh N-ts ze ge-he siu-li ah we z-t'ih ziu k'u.”

·13 Meng-du ziu ming-bah Yia-su teh ge kông z ts-tin 'Ang si-li Iah-'ön.

·14 Ge-he tseo tao cong-nying su-ze, yiu ih-ke nying tseo tao Yia-su min-zin, gyü-lôh, kông,

·15 “Cü, e-lin ngô-keh n-ts: ing-yü ge yiu tin-bing, k'u teh-mang: ge lü-ts' tih-lôh ho-li, lü-ts' tih-lôh shü.

·16 Ngô ta ge tao Ng meng-du su-ze, ge feh neng i ge.”

·17 Yia-su we-teh kông, “Feh siang-sing be-nyih-keh si-de, Ngô wæ iao teh ng-he jü-de tao kyi-z? wæ iao zing-ne ng-he tao kyi-z? Hao ta ge tao Ngô i le.”

·18 Yia-su tsah-væh keh kyü; kyü ziu c'ih-k'e, keh si-lao tông-z hao-gao.

·19 Meng-du ön-cong tseo tao Yia-su su-ze, kông, “Ngô-he tsa-sang feh neng kön ge c'ih?”

·20 Yia-su teh ge kông, “Ing-yü ng-he siang-sing-keh sing siao: Ngô lao-zih teh ng-he kông, Ng-he ziah yiu siang-sing-keh sing ziang ih-leh ka-ts'e-ts, ziu hao feng-fu keh-tu sæn, jong i-pin yi tao kæn-min; ge ziu we yi-ku; ping-ts'ia m-yiu ih-yiang z ng-he tso-feh-tao.

·21 Dæn-z keh 'ao kyü, ziah feh yüong tao-kao teh kying-zih, feh neng kön-c'ih.”

·22 GE-HE wæ ze kô-li-li z-'eo, Yia-su teh meng-du kông, “Nying-keh N-ts iao kao-de nying-keh siu-li;

·23 bi ge-he tsông-s, di-sæn nyih we weh-cün-le.” Ge-he ziu ting iu-zeo.

·24 Ge-he tseo tao Kô-pah-nong, ziu yiu siu nying-ting-shü cü-ts tao Pi-teh su-ze le, kông, “Ng-keh Sin-sang nying-ting-shü do-c'ih feh?”

·25 Ge kông, “Do-c'ih.” Pi-teh tseo-tsing oh-li, Yia-su sin teh ge kông, “Si-meng, ng-keh i-s tsa-sang? Si-zông-keh koh-wông hyiang kæh-nying siu shü-din teh nying-ting-shü? wæ-z hyiang z-keh n-ts, wæ-z hyiang bih-nying?”

·26 Pi-teh teh Ge kông, “Z hyiang bih-nying:” Yia-su kông, “Su-i, n-ts hao min-gao.

·27 Dæn-z sang-teh ngô-he peh ge pæn-tih, ng hao tao he-pin k'e, fông-lôh ih-mæ tiao-keo, tiao-zông-le deo-ih-kwang ng do-le; k'eo p'æn-k'e ziu we teh-djôh ih-kw'e nying-din: keh hao do peh ge, sön Ngô teh ng-keh ting-shü din.”


## Mt. 18.

**_1 Kyi-toh ky'ün Ge meng-du ti-sing siao-i tso nying; 7 ky'ün ge-he liu-sing peh nying pæn-tih z-kön, feh iao k'ön-ky'ing siao meng-du; 15 t'ong-ts ge-he, hyüong-di ziah-z teh-ze ge ing-ke tsa-sang de ge; 21 kyi-t'ao hao sô-min ge; 23 yüong ih-ke wông-ti teh ge siu-'ô nying sön-tsiang-keh pi-fông kao-hyüing ge, 32 bæn feh e-lin ge dong-de nu-boh cü-ts._**

·1 KEH z-'eo meng-du tseo tao Yia-su sing-pin, kông, “Ze t'in-koh z nô-ih-ke do?”

·2 Yia-su ziu ao ih-ke siao-nying le, peh ge gyi ze cong-yiang, kông, 

·3 “Ngô lao-zih teh ng kông, Ng-he ziah feh ke-wön sing-kah ziang siao-nying, tön feh neng tseo-tsing t'in-koh.

·4 Su-i væn-pah ti-sing-siao-i ziang keh siao-nying, ze t'in-koh sön ge ting do.

·5 Ziah yiu nying yü Ngô-keh ming-deo tsiao-tsih t'ih-yiang-ts ih-ke siao-nying, ziu-z tsiao-tsih Ngô:

·6 ziah yiu nying peh ih-ke siang-sing Ngô-keh siao meng-du pæn-tih, neng-ts yüong ih-bæn do-mo kwa ze ge deo-kying, dzing ze sing-he.

·7 “Yü peh nying pæn-tih si-zông yiu 'o! peh nying pæn-tih z-kön pih iao le; dæn-z tso-c'ih keh z-kön cü-ts yiu 'o!

·8 Ziah-z ng ih-tsih siu 'oh-tsia ih-tsih kyiah, peh ng pæn-tih, hao tsôh-lôh tön-gao: ng neng-ts pa-kyiah zæn-zih tseo-tsing weh-ming, feh iao liang-tsih siu liang-tsih kyiah tön-lôh üong-yün ho-li.

·9 Ziah-z  ng ih-tsih ngæn peh ng pæn-tih, hao leo-c'ih, tön-gao: ng neng-ts doh-tsih ngæn tseo-tsing weh-ming, feh iao liang-tsih ngæn tön-lôh di-nyüoh-keh ho-li.

·10 “Ng-he yüong liu-sing, keh-sih siao meng-du cong-yiang ih-ke feh-k'o k'ön-ky'ing ge; Ngô teh ng kông, ge-he-keh t'in-s ze t'in-zông dziang-dziang mông-djôh Ngô t'in-zông Vu-ts'ing-keh min.

·11 Ing-yü Nying-keh N-ts z dih-di le kyiu sih-sæn-keh nying.

·12 Ng-he i-s tsa-sang? Ih-ke nying yiu ih-pah-tsih yiang, ziah yiu ih-tsih mi-lu, ge ky'i feh-z gwæn-gao keh kyiu-zih kyiu tsih, tao sæn-li k'e zing keh-tsih mi-lu-keh?

·13 Ziah-z zing-djôh, Ngô lao-zih teh ng kông, ge yü keh ih-tsih pi kyiu-zih kyiu tsih vong mi-lu-keh kah-nga hwön-hyi.

·14 Ng-he T'in-Vu-keh ts-i ah z-t'ih; keh-sih siao meng-du lin ih-ke tu feh iao peh ge sih-gao.

·15 “Ng-keh hyüong-di ziah yiu teh-ze ng, hao k'e, tæn-tsih ng-z teh ge jü-de z-'eo t'ong-ts ge: ziah-z t'ing ng, ng ziu teh-djôh ng-keh hyüong-di.

·16 Ziah-z feh t'ing, lin z-kyi tse kô ih-liang-ke nying, yiu liang-sæn-ke nying tso kyin-tsing, kyü-kyü shih-wa hao k'ao-zih.

·17 Ziah-z feh t'ing ge-he, hao t'ong-ts kong-we: ziah-z feh t'ing kong-we, ng hao sön ge ziang bih-koh-nying, teh siu-din-liang nying.

·18 Ngô lao-zih teh ng kông, Væn-pah ze di z ng-he su kw'eng-lao ze t'in-zông ah we kw'eng-lao; væn-pah ze di z ng su sih-fông ze t'in-zông ah we sih-fông.

·19 Ngô tse teh ng kông, Ng-he cong-yiang ziah yiu liang-ke nying ze di dong-sing-'eh-i iao gyiu jü-bin zah-m z-kön, Ngô t'in-zông Vu-ts'ing pih-ding peh ge-he tso-zing.

·20 Ing-yü feh leng nô su-ze ziah yiu liang-sæn-ke nying yü Ngô-keh ming-deo jü-zih, Ngô ah ze ge cong-yiang.”

·21 Keh z-'eo Pi-teh tseo-le teh Ge kông, “Cü, hyüong-di teh-ze ngô, kyi t'ao hao sô-min ge? tao ts'ih-t'ao k'o-i feh?”

·22 Yia-su teh ge kông, “Ngô kông feh-z Ts'ih-t'ao; z Ts'ih-zih-ke ts'ih-t'ao.

·23 Su-i t'in-koh k'o-pi ih-ke wông-ti, iao teh ge nu-boh sön-tsiang.

·24 Ge sön z-'eo, yiu ih-ke nying ta-le, z ky'in wông-ti ts'in-væn-liang nying-ts.

·25 Yü ge m-kao hao wæn, cü-nying-kô feng-fu peh ge nying, lin ts'i-ts n-nô teh væn-pah su yiu, tu ma-gao, wæn tsa.

·26 Keh nu-boh ziu p'oh-lôh pa ge, kông, ‘Cü, kw'ön-'æn ngô, ngô ih-ts'ih we wæn ng.’

·27 Keh nu-boh-keh cü, fæh z-pe-sing fông ge c'ih, wæ-yiu sô-wön ge tsa.

·28 Dæn-z keh nu-boh ih tseo-c'ih, p'ong-djôh ih-ke dong-de nu-boh, z ky'in ge zih-liang nying-ts: ziu bæh ge, ts'ô ge 'eo-long, kông, ‘Ng ky'in ngô-keh hao wæn ngô.’

·29 Ge-keh dong-de nu-boh ziu p'oh-tao ge kyiah-'ô, gyiu ge, kông, ‘Kw'ön-'æn ngô, ngô ih-ts'ih we wæn ng.’

·30 Ge feh k'eng: ziu k'e peh ge lôh kæn-lao, teng tao tsa wæn wön.

·31 Yü-ts dong-de nu-boh mông-djôh keh-ky'i z-kön, ting iu-zeo, keh z-kön ziu t'ong-ts ge cü-nying-kô.

·32 Nu-boh-keh cü ziu ao ge le, teh ge kông, ‘Ôh nu-boh, Ng-keh tsa, kyi-zin gyiu ngô, ngô ih-ts'ih sô ng gao:

·33 ng ky'i feh ing-ke e-lin ng-keh dong-de nu-boh,ziang ngô e-lin ng?’

·34 Ge-keh cü fæh-nu, peh ge nying kao-de lao-deo, teng-tao ky'in ge-keh tsa tu wæn wön.

·35 Ziah-z ng-he kôh-nying sing-li feh k'eng sô-min hyüong-di-keh dzæn-c'ü, Ngô t'in-zông Vu-ts'ing ah we z-t'ih de ng-he.”


## Mt. 19.

**_2 Yia-su i bing: 3 we-teh Fæh-li-se nying li-k'e ts'i-ts kwe-kyü; 10 Ka-shih t'ao-ts'ing z-kön: 13 tsih-ziu siao-nying: 16 t'ong-ts ih-ke 'eo-sang tsa-sang hao teh-djôh üong-yün weh-ming, 20 T'ong-ts ge tsa-sang hao tso zih-jün: 23 Ze-cü tseo-tsing t'in-zông ting næn, 27 ing-hyü keng Ge cü-ts we teh-djôh pao-ing._**

·1 YIA-SU kông-wön keh shih-wa, ziu li-k'e Kô-li-li, tao Iah-dæn 'o-nga-keh Yiu-t'a di-ka;

·2  yiu hyü-to nying keng Ge; Ge ziu ze kæn-min i ge bing.

·3 Yiu Fæh-li-se nying tseo-le, s-s Ge, kông, “Nying feh-leng zah-m yün-ku li-gao ts'i-ts k'o-i feh?”

·4 Ge we-teh kông, “Ky'i-ts'u zao nying-keh Cü z ‘zao ge-he ih-nön ih-nyü;’ yi kông, 

·5 ‘Su-i nying hao li-k'e ge nyiang-pang, ts'ing-gying ge ts'i-ts; keh liang-ke zing-yü ih-t'i: [Ts.2.24.] Keh shih-wa ng doh-ku vong?

·6 Keh yiang-ts ge-he feh tse sön-liang-ke, tsih sön ih-t'i. Su-i Zông-ti su p'e-'eh, nying feh-k'o peh ge feng-k'e.”

·7 Ge-he teh Ge kông, “Mo-si tsa-sang feng-fu sia li-shü hao li-gao ts'i-ts?”

·8 Yia-su teh ge-he kông, “Mo-si ing-hyü ng-he li-gao ts'i-ts, z yü ng-he yiu ngang sing-dziang: dæn-z ky'i-ts'u feh-z keh-t'ih.

·9 Ngô teh ng kông, Ziah yiu nying, feh-z yü ying-lön li-gao ts'i-ts, c'ü bih-ke ts'i-ts, keh z væn kæn-ying: c'ü li-gao-keh ts'i-ts cü-ts ah z væn kæn-ying.”

·10 Meng-du teh Ge kông, “Nying teh ts'i-ts z-kön ziah-z keh-t'ih, wæ-z feh c'ü hao.”

·11 Yia-su teh ge-he kông, “Keh shih-wa feh-z cong-nying neng-keo tsih-ziu, tæn-tsih Zông-ti s-peh ge cü-ts.

·12 Ing-yü yiu-sih jong c'ih nyiang-t'e ziu tso t'a-kæn: yiu-sih z bih-nying peh ge tso t'a-kæn: yiu-sih z yü t'in-koh z-kyi tso t'a-kæn. Neng-keo tsih-ziu cü-ts hao tsih-ziu.”

·13 KEH z-'eo yiu nying ta siao-nying tao Yia-su su-ze le, iao Ge siu en-en ge, tso tao-kao: meng-du tsah-væh ge-he.

·14 Yia-su kông, “Hao peh siao-nying tao Ngô i le, feh-k'o tsu-lao ge-he: ing-yü keh yiang-ts nying, t'in-koh z ge-ke.”

·15 Ge ziu siu en-en ge-he, li-k'e keh su-ze.

·16 YIU ih-ke nying tseo-le teh Ge kông, “Hao sin-sang, ngô ing-ke tso zah-m hao z-kön, hao teh-djôh üong-yün weh-ming?”

·17 Yia-su teh ge kông, “Zao yün-ku ts'ing-hwu Ngô z hao? hao cü-ts z m-yiu, tsih-yiu Ih-yü, ziu-z Zông-ti. Ng ziah iao tseo-tsing weh-ming, iao pao-siu ka-ming.”

·18 Ge kông, “Zah-m ka-ming.” Yia-su kông, “Ziu-z, ‘Feh-k'o sæh nying,’ ‘Feh-k'o kæn-ying,’ ‘Feh-k'o t'eo-dao,’ ‘Feh-k'o tso kô kyin-tsing,’

·19 ‘Iao hao-kying ng-keh vu-meo; [C.20.12-16.] wæ-yiu, ‘E-sih ling-sô ziang z-kyi.’” [Lv.19.18.]

·20 Keh 'eo-sang teh Ge kông, “Keh-sih ngô jong siao tu siu-lao: wæ siao zah-m feh?”

·21 Yia-su teh ge kông, “Ng ziah iao zih-jün, k'e ma ng su yiu, feng peh gyüong-nying, ng ziu yiu ze-veh ze t'in-zông: ping-ts'ia hao le keng Ngô.”

·22 Keh 'eo-sang t'ing-djôh keh shih-wa, sing-li iu-zeo ziu k'e-gao: ing-yü yiu do kô-s.

·23 Yia-su teh meng-du kông, “Ngô lao-zih teh ng kông, Ze-cü tseo-tsing t'in-koh ting næn.

·24 Ngô teh ng kông, Lôh-do c'ün-ku tsing-ngæn, pi ze-cü tseo-tsing Zông-ti-koh, wæ-z ge yüong-yi.”

·25 Meng-du t'ing-djôh ziu ting hyi-gyi, kông, “Kæh-nying hao teh-kyiu?”

·26 Yia-su mông ge-he, kông, “Nying, z feh neng-keo; Zông-ti yiang-yiang tu neng-keo.”

·27 Pi-teh ziu teh Ge kông, “Ngô-he z yiang-yiang tön-gao keng Ng; ngô-he hao teh-djôh zah-m?”

·28 Yia-su teh ge-he kông, “Ngô lao-zih teh ng kông, teng tao tse hying-ky'i z-'eo, Nying-keh N-ts zo ze Ge yüong-wa-keh zo-yü, ng-he keng-djôh Ngô cü-ts ah we zo zih-nyi-ke zo-yü, p'ön-tön Yi-seh-lih zih-nyi ts-p'a,

·29 Wæ-yiu væn-pah yü Ngô-keh ming-deo li-k'e oh-yü, hyüong-di, ts-me, vu-meo, ts'i-ts, n-nô, din-di, tsiang-le hao teh-djôh ih-pah be, wæ-yiu üong-yün weh-ming tso sæn-nyih.

·30 Dæn-z yiu hyü-to ze-zin we lôh-'eo; ze-'eo we zông-zin.”


## Mt. 20.

**_1 Kyi-toh yüong cü-nying-kô t'ao sæn-kong-keh pi-fông hyin-ming Zông-ti we tsiao ming-veng de cong-nying: 17 kông Ge 'eo-le iao ziu-k'u. 20 We-teh Si-pi-t'a n-ts-keh nyiang, kao-hyüing meng-du iao tso ky'in-hyü-keh nying: 30 i liang-ke hæh-ngæn._**

·1 “Ing-yü t'in-koh k'o-pi ih-ke cü-nying-kô, t'in-liang tseo-c'ih t'ao sæn-kong tao ge bu-dao-yün k'e.

·2 Teh kong-nying kông-ku ih-din nying-ts ih-nyih, ziu ao ge-he tao ge bu-kao-yün[^20-2] k'e.

·3 Z-ts'u z-'eo yi tseo-c'ih, mông-djôh bih-nying ze z-dziang-zông m-kao tso; ziu teh ge kông,

·4 ‘Ng-he ah hao tao bu-dao-yün k'e; ngô we peh ng-he bing-dzih kong-din.’ Ge-he ziu k'e.

·5 Ng-z tsing teh sing-z ts'u yi tseo-c'ih, ah z-t'ih tso-fæh.

·6 Yiu-z ts'u tseo-c'ih, yi mông-djôh yiu nying gyi-kæn m-kao tso, ziu teh ge kông, ‘Ng-he tsa-sang dziang-nyih gyi-i m-kao tso?’

·7 Ge-he kông, ‘Ing-yü m-nying t'ao ngô-he.’ Ge kông, ‘Ng-he ah hao tao bu-dao-yün k'e.’

·8 Æn-keng yün-cü teh kwön-tsiang sin-sang kông, ‘Ao keh-sih kong-nying le, jong 'eo-deo le tao ky'i-deo zông-kong yü-ts, fæh kong-din peh ge-he.’

·9 Yiu-z ts'u zông-kong cü-ts tseo-le, kôh-nying do ih-din nying-ts.

·10 Ky'i-deo zông-kong cü-ts le, ts'eng ge hao do to; ge-he kôh-nying ah do ih-din nying-ts.

·11 Ge-he do-k'e ziu ma-ün cü-nying-kô, kông,

·12 ‘Keh 'eo-deo zông-kong-keh tsih tso pön-ke z-zing, ngô-he nyih-mang dziang-nyih lao-loh, ng we de ge-he teh ngô-he ih-yiang.’

·13 Cü-nying-kô teh ge ih-ke nying kông, ‘Bong-yiu, ngô m-kao we-ky'üoh ng: ng teh ngô kông-ku ky'i feh-z ih-din nying-ts?

·14 Ng z-keh kong-din do-k'e; ngô sing-nyün peh 'eo-deo-keh teh ng ih-yiang.

·15 Ngô yüong z-keh meh-z ky'i feh-z hao z-kyi tso cü? Yü ngô hao, ng sang k'eh-tu sing?’

·16 Su-i, ze-'eo we zông-zin, ze-zin we lôh-'eo: ing-yü dziao-le-keh to, t'iao-shün-keh siao.”

·17 YIA-SU zông Yia-lu-sæh-lang z-'eo, lu-zông ön-cong ta zih-nyi meng-du, teh ge-he kông,

·18 “Ngô-he zông Yia-lu-sæ-lang; Nying-keh N-ts iao kao-de tsi-s-tsiang teh doh-shü-nying, ge-he we ding Ge s-ze,

·19 ka peh bih-koh-nying c'ü-siao Ge, pin tang Ge, zih-z-kô-zông ting Ge s: di sæn-nyih weh-cün-le.”

·20 Keh z-'eo Si-pi-t'a n-ts-keh nyiang ta ge liang-ke n-ts, tseo tao Yia-su min-zin pa Ge, gyiu Ge ih-yiang z-kön.

·21 Yia-su teh ge kông, “Ng iao zah-m?” Ge kông, “Iao Ng feng-fu peh ngô liang-ke n-ts zo ze Ng-keh koh li-min, ih-ke ze Ng jing-siu-pin, ih-ke ze Ng tsi-siu-pin.”

·22 Yia-su we-teh ge kông, “Ng su gyiu-keh ng feh hyiao-teh. Ngô tsiang-le hæh-keh pe, ng-he neng-keo hæh feh? Ngô su ziu-keh si-li, ng-he neng-keo ziu feh?” Ge-he kông, “Neng-keo.”

·23 Yia-su teh ge-he kông, “Ngô-keh pe ng-he pih iao hæh; Ngô su ziu-keh si-li ng-he pih iao ziu: dæn-z zo ze Ngô jing-siu-pin tsi-siu-pin, feh-z Ngô hao s-peh ge, Ngô Vu-ts'ing yü-bi peh kæh-nying, we peh ge.”

·24 Keh zih-ke meng-du t'ing-djôh, ziu ting feh cong-i keh liang hyüong-di.

·25 Yia-su ao ge-he le, kông, “Bih-koh-nying-keh kyüing-wông kwön-æh pah-sing, yiu do-kwön æh-tsi ge-he; keh z ng-he hyiao-teh.

·26 Dæn-z ng-he feh-k'o keh-yiang-ts: ziah-z ng-he cong-yiang nô-ih-ke siang sön do, ge ing-ke tso ng-keh yüong-nying;

·27 ng-he cong-yiang nô-ih-ke siang sön deo, ge ing-ke tso ng-keh nu-boh:

·28 ziang Nying-keh N-ts le, feh-z iao nying voh-z Ge, z le voh-z nying, wæ-yiu sô-c'ih Z-keh sing-ming tso hyü-to nying-keh t'i-de.”

·29 GE-HE tseo-c'ih Yia-li-ko z-'eo, yiu hyü-to nying keng Ge.

·30 Yiu liang-ke hæh-ngæn zo ze lu-pin, t'ing-djôh z Yia-su tseo-ku, ziu ao-ky'i-le, kông, “Cü, Da-bih-keh 'Eo-de, k'o-lin ngô-he.”

·31 Cong-nying tsah-væh ge, ao ge hyiao hyiang: ge-he yüih-fæh ao-ky'i-le, kông, “Cü, Da-bih-keh 'Eo-de, k'o-lin ngô-he.”

·32 Yia-su gyi-lao, ao ge-he le, kông, “Ng-he iao Ngô tso zah-m?”

·33 Ge-he kông, “Cü, iao k'e-k'e ngô ngæn.”

·34 Yia-su fæh z-pe sing, siu môh-môh ge ngæn: ngan lih-k'eh mông-djôh, ge-he ziu keng Ge.


## Mt. 21.

**_1 Kyi-toh gyi ih-p'ih lü tsing Yia-lu-sæh-lang, 12 jong sing-din kön-c'ih tso ma-ma-keh nying; 18 væh vu-hwa-ko jü; 23 peh tsi-s teh tsiang-lao feh neng we-teh Ge, 28 yüong liang-ke n-ts pi-fông tsah-væh ge-he, 33 yi tsah-væh sæh cü-nying-kô-keh nu-boh._**

·1 GE-HE kw'a tao Yia-lu-sæh-lang, yi-kying tao Pah-fæh-gyi, ze Kæn-læn sæn-pin, Yia-su ziu ts'a liang-ke meng-du,

·2 teh ge-he kông, “Ng-he tao te-min hyiang-ts'eng k'e, ziu we p'ong-djôh ih-p'ih lü-nyiang kyi-kæn, wæ-yiu ih-p'ih siao-lü jü-de: hao ka-gao, ky'in-le peh Ngô.

·3 Ziah yiu nying teh ng kông zah-m shih-wa, hao kông, ‘Z Cü iao yüong ge;’ ge ziu we peh ge ky'in le.”

·4 Keh ih-ts'ih z-kön z-t'ih tso-fæh, hao peh sin-ts-nying su kông shih-wa yiu ing-nyin, ziu-z,

·5“Hao t'ong-ts Shing-keh nô, ‘Ng-keh Wông-ti ti-sing-siao-i, gyi ih-p'ih lü teh ih-p'ih siao-lü, tao ng su-ze le.’” [Sk.9.9.]

·6 Meng-du ziu k'e, i Yia-su feng-fu tso,

·7 ky'in lü-nyiang teh siao-lü le, peh z-keh i-zông fông ze ge zông-min; Yia-su ziu gyi-zông.

·8 Yiu hyü-to nying do ge i-zông p'u lu; yiu-sih tsôh jü-ts p'u ze lu-zông.

·9 Zin-'eo tseo-keh cong-nying ao-ky'i-le, kông, “'O-sæn-nah kyü peh Da-bih-keh 'Eo-de; k'ao-djôh Cü ming-deo le Cü-ts z ing-ke coh-tsæn. Ze ting kao su-ze 'O-sæn-nah.”

·10 Yia-su tseo-tsing Yia-lu-sæh-lang, zing-li nying tu yiao-dong, kông, “Keh z zao-teh nying?”

·11 Cong-nying kông, “Keh z Kô-li-li Nô-sæh-læh-keh Sin-ts Yia-su.”

·12 Yia-su tseo-tsing Zông-ti-keh sing-din, ze sing-din tso ma-ma-keh nying tu kön-c'ih, wæ-yiu fæn-tao de dong-din cü-ts-keh gyü-côh, teh ma bôh-kön cü-ts-keh teng;

·13 teh ge-he kông, “Shü-li yiu sia-lôh, ‘Ngô-keh oh z iao ts'ing-hwu tao-kao-keh oh:’ [Y.56.7: Yl.7.11.] ng-he peh ge tso gyiang-dao k'o.”

·14 Ze sing-din yiu hæh-ngæn teh pa-kyiah tseo tao Yia-su min-zin, Ge ziu i ge.

·15 Tsi-s-tsiang teh doh-shü-nying, mông-djôh Ge su tso-keh gyi-z, wæ-yiu siao-nying ze sing-din-li ao-ky'i-le kông, “'O-sæn-nah kyü peh Da-bih-keh 'Eo-de;” ge-he ting feh cong-i,

·16 teh Yia-su kông, “Ge-he ze-teh kông Ng t'ing-djôh feh?” Yia-su kông, “T'ing-djôh: Shü-li su kông, ‘Jong siao-nying teh ky'üoh-na-keh k'eo-li Ng hyin-c'ih jün-bi tsæn-mi le,’ [S.8.2.] keh shih-wa ng doh-ku vong?”

·17 Ziu li-k'e ge-he, tseo-c'ih zing-nga tao Pah-da-nyi, ze-kæn shoh-yia.

·18 K'u-sing tsao cün-le tao zing-li z-'eo, du-hæh.

·19 Lu-pin mông-djôh ih-cü vu-hwa-ko jü, tseo-tao, tsih mông-djôh yih, bih-yiang m-yiu; ziu dziao keh-cü jü kông, “Ng yi-'eo üong feh kyih-ko.” Vu-hwa-ko jü lih-k'eh k'u-gao.

·20 Meng-du mông-djôh, ziu hyi-gyi, kông, “Vu-hwa-ko jü tsa-sang mah-ding k'u-gao!”

·21 Yia-su we-teh ge-he, kông, “Ngô lao-zih teh ng kông, Ng ziah yiu siang-sing-keh sing, ih-ting feh nyi-'oh, fi-tæn we tso keh vu-hwa-ko jü z-kön, ziu-z dziao keh-tu sæn kông, ‘Hao yi-ku tao he-li k'e,’ ah we tso-zing.

·22 Wæ-yiu, tao-kao z-'eo ng-he væn-pah su gyiu, tsih iao siang-sing, ziu we teh-djôh.”

·23 YIA-SU tseo-tsing sing-din, kao-hyüing z-'eo, tsi-s-tsiang teh pah-sing-keh tsiang-lao tseo-le, kông, “Ng yüong zah-m gyün-ping tso keh-sih z-kön? kæh-nying peh ng keh gyün-ping?”

·24 Yia-su we-teh ge-he kông, “Ngô ah iao meng ng-he ih-kyü, ng ziah-z teh Ngô kông, Ngô ah we teh ng kông yüong zah-m gyün-ping tso keh-sih z-kön.

·25 Iah-'ön-keh si-li jong 'ah-yi le? wæ-z jong t'in, wæ-z jong nying?” Ge-he s-'ô siang-liang, kông, “Ziah kông, Z jong t'in; Ge we teh ngô-he kông, ‘Ng-he tsa-sang feh siang-sing ge?’

·26 Ziah kông, Z jong nying; ngô-he yi p'ô pah-sing; ing-yü ge-he tu sön Iah-'ön z sin-ts-nying.”

·27 Ziu we-teh Yia-su kông, “Ngô-he feh hyiao-teh.” Yia-su teh ge kông, “Ngô yüong zah-m gyün-ping tso keh-sih z-kön, ah feh t'ong-ts ng.

·28 “Ng-he i-s tsa-sang? Yiu ih-ke nying yiu liang-ke n-ts; tseo le, teh do n-ts kông, ‘Ng kying-nying tao ngô bu-dao-yün-li k'e tso sang-weh.’

·29 Ge we-teh kông, ‘Ngô fe k'e:’ 'eo-deo ao-hwe, ziu k'e.

·30 Ah-pang yi tseo-le, teh di-nyi-ke ah z-t'ih kông. Ge we-teh kông, ‘Cü, ngô k'e:’ dæn-z feh k'e.

·31 Keh liang-ke nô-ih-ke z i ah-pang-keh cü-i?” Ge-he kông, “Keh do-keh.” Yia-su teh ge-he kông, “Ngô lao-zih teh ng kông, Siu-din-liang nying teh gyi-nyü wæ pi ng-he ku-sin tseo-tsing Zông-ti-keh koh.

·32 Ing-yü Iah-'ön tseo tsing-dzih-keh lu tao ng-he su-ze le, ng-he feh siang-sing ge: siu-din-liang nying teh gyi-nyü fæn-cün siang-sing ge: ng-he mông-djôh ts-'eo, vong ao-hwe siang-sing ge.”

·33 “Ng-he tse t'ing ih-ke pi-fông: Yiu ih-ke cü-nying-kô, cong ih-yün bu-dao, deo-ky'ün tang ts'iang-li, yün-li gyüih ih-ke bu-dao-tsih-tsô, ky'i-zao ih-ke kao-leo, shü peh cong-din-nying, ziu tao bih-koh k'e.

·34 Ko-ts kw'a joh z-'eo, ts'a ge-keh nu-boh tao cong-din-nying su-ze le siu yün-li-keh ko-ts.

·35 Cong-din-nying k'o ge nu-boh, tang ih-ke, sæh ih-ke, zih-deo p'ang-s ih-ke.

·36 Cü-nying-kô ts'a bih-ke nu-boh le, pi zin-deo wæ to: cong-din-nying ah z-t'ih tsông ge-he.

·37 'Eo-deo ts'a z-keh n-ts, kông, ‘Ge-he pih-ding kying-djong ngô n-ts.’

·38 Cong-nying ih mông-djôh ge n-ts, ziu jü-de kông, ‘Keh z tsih-tsông sæn-nyih cü-ts, ngô-he feh-jü sæh ge, deh ge sæn-nyih.’

·39 Ziu k'ô ge, t'a-c'ih yün-nga, sæh-gao.

·40 Keh cü-nying-kô cün-le, we tsa bæn keh-pæn cong-din-nying?”

·41 Ge-he teh Ge kông, “Ge pih iao djü-mih keh-pæn ôh-nying, bu-dao-yün shü peh bih-ke cong-din-nying, tao ko-ts joh z-'eo we do-c'ih peh ge.”

·42 Yia-su teh ge-he kông, “Sing-shü yiu sia-lôh, ‘Ky'i oh lao-s su tön-gao keh-kw'e zih-deo, z tso oh kôh deo ih-kw'e zih-deo: keh z Cü su tso, ze ngô-he ngæn-zin sön ting hyi-gyi:’ [S.118.22,23.] keh shih-wa ng-he doh-ku vong?

·43 Su-i Ngô teh ng kông, Zông-ti-keh koh pih-ding jong ng-he-keh siu-li deh-k'e, s-peh we kyih ko-ts-keh pah-sing.

·44 Wæ-yiu, tih ze keh-kw'e zih-deo-zông cü-ts, pih-ding tih-wu; keh-kw'e zih-deo tih ze ge zông-min cü-ts, pih-ding næh feng-se.”

·45 Tsi-s-tsiang teh Fæh-li-se nying t'ing-djôh Ge-keh pi-fông shih-wa, hyiao-teh z kông ge-he z.

·46 Sing-siang iao k'ô Ge, tsih-z p'ô pah-sing, ing-yü ge-he sön Ge z sin-ts-nying.


## Mt. 22.

**_1 Wông-ti t'a-ts tso-ts'ing-keh pi-fông. 9 Ao-tsing bih-koh-nying. 12 Feh tsiah do-i cü-ts-keh ying-væh. 15 Ing-ke næh din-liang peh Ke-sæh. 23 Tsah-væh Sæh-t'u-ke nying, ka-shih weh-cün-le z-kön: 34 we-teh kao leh-fæh sin-sang nô-ih-diao ka-ming sön do: 41 meng Fæh-li-se nying Kyi-toh z tsa-sang, ge-he we-teh Ge feh-c'ih._**

·1 Yia-su yi yüong pi-fông shih-wa teh ge-he kông,

·2 “T'in-koh k'o-pi ih-ke wông-ti, bæn ge n-ts-keh c'ü-ts'ing tsiu,

·3 ts'a ge nu-boh k'e ts'e ts'ing-ku-keh nying-k'ah le ky'üoh tsiu: ge-he feh k'eng le.

·4 Yi ts'a bih-ke nu-boh, kông, ‘Hao teh ts'ing-ku-keh k'ah kông, Ngô-keh tsiu-zih yi-kying bi-hao: ngeo teh công-keh cong-sang tu sæh hao, yiang-yiang tu zi-bi: c'ü-ts'ing-tsiu hao le ky'üoh.’

·5 Dæn-z ge-he feh shih ge, tseo-k'e, ih-ke tao z-kyi din-yiang k'e, ih-ke tso sang-i k'e:

·6 gyi-yü bæh-lao ge nu-boh, tsao-t'æh, sæh-gao.

·7 Wông-ti t'ing-djôh, fæh-nu; ziu ts'a ping-mô djü-mih keh hyüong-siu, siao-gao ge-he zing-li.

·8 Ziu teh nu-boh kông, ‘C'ü-ts'ing-tsiu bi-hao-gao, tsih-z ts'ing-ku-keh k'ah feh siang-p'e.

·9 Yin-ze ng-he hao tao s-ts'ô-lu-k'eo k'e, væn-pah su p'ong-djôh, tu ao ge le ky'üoh c'ü-ts'ing-tsiu.

·10 Nu-boh ziu tseo-c'ih lu-zông, væn-pah su p'ong-djôh, hao t'eng tu ao ge tsing le: ky'üoh-tsiu-keh k'ah zo-mön.

·11 Wông-ti tseo-tsing-le mông zo-kæn-keh k'ah, mông-djôh ih-ke nying feh tsiah 'o c'ü-ts'ing-keh do-i:

·12 ziu teh ge kông, ‘Bong-yiu, ng tao i le, tsa-sang feh tsiah 'o c'ü-ts'ing-keh do-i?’ Ge m-kao kông.

·13 Keh-ts'iah wông-ti teh keh-sih ti-'ô-nying kông, ‘Hao kyi ge siu-kyiah, t'a-c'ih tao nga-min heh-ön-keh su-ze; kæn-min yiu ngao-ngô ts'ih-ts' k'oh-hyiang.’

·14 Ing-yü dziao-le-keh to, t'iao-shün-keh siao.”

·15 KEH z-'eo Fæh-li-se nying k'e siang-liang, tsa-sang hao yüong Ge shih-wa tso ky'ün-t'ao 'e Ge.

·16 Ziu ts'a z-keh meng-du teh Hyi-læh keh-tông nying meng Ge, kông, “Sin-sang, ngô-he hyiao-teh Ng z zing-zih, lao-zih kông Zông-ti-keh dao-li, ih-ting feh p'ô nying: ah feh cing nying-keh min-zing.

·17 Ts'ing Ng teh ngô-he kông, Ng-keh i-s tsa-sang? Næh din-liang peh Ke-sæh, ing-ke feh?”

·18 Yia-su hyiao-teh ge-keh ôh-i, ziu kông, “Kô-hao-nying, ng-he tsa-sang s-s Ngô?

·19 Næh din-liang-keh nying-din do-le peh Ngô mông.” Ge-he ziu do ih-kw'e nying-din peh Ge.

·20 Yia-su teh ge kông, “Keh ziang teh 'ao z kæh-nying-ke?”

·21 Ge-he kông, “Z Ke-sæh-ke.” Yia-su ziu teh ge kông, “Ke-sæh-keh meh-z hao peh Ke-sæh; Zông-ti-keh meh-z hao peh Zông-ti.”

·22 Ge-he t'ing-djôh tu hyi-gyi; ziu li-k'e Ge k'e-gao.

·23 Sæh-t'u-ke nying, ziu-z kông weh-cün-le z-kön m-yiu: keh nyih tseo-le, meng Ge, kông, 

·24 “Sin-sang, Mo-si kông, ih-ke nying s-gao, m-yiu n-nô, ge di ying-ke c'ü ge ts'i-ts, peh ge ko djün-tsong-tsih-de.

·25 Yin-ze ngô-he su-ze yiu ts'ih-ke hyüong-di: deo-ih-ke t'ao-le ts'i-ts, s-gao; ing-yü m-yiu n-nô, ts'i-ts liu-lôh peh ge di:

·26 di-nyi, di-sæn, ih-dzih tao di-ts'ih, tu z keh-t'ih.

·27 'Eo-deo, nyü-nying ah s-gao.

·28 Weh-cün-le z-'eo, keh ts'ih-ke cong-yiang ge sön nô-ih-ke-keh ts'i-ts? ing-yü tu c'ü ge ku.”

·29 Yia-su we-teh ge-he kông, “Ng-he dzæn-gao, ing-yü feh hyiao-teh Sing-shü teh Zông-ti-keh neng-kön.

·30 Ing-yü weh-cün-le z-'eo, feh c'ü feh kô, z teh Zông-ti-keh t'in-s ze t'in-zông ih-yiang.

·31 Kông-tao s-nying tse weh, Zông-ti teh ng-he su kông,

·32 ‘Ngô z Ô-pah-læh-hön-keh Zông-ti, Yi-sæh-keh Zông-ti, Ngô-kôh-keh Zông-ti.’ [C.3.6.] keh shih-wa ng-he doh-ku vong? Zông-ti feh-z s-nying-keh Zông-ti, z weh-nying-keh Zông-ti.”

·33 Cong-nying t'ing-djôh, tu hyi-gyi Ge-keh kao-hyüing.

·34 Fæh-li-se nying t'ing-djôh Yia-su seh-lao Sæh-t'u-ke nying-keh k'eo, ziu jü-de jü-zih.

·35 Nen-cong yiu ih-ke, z kao leh-fæh sin-sang, iao s-s Ge, ziu meng Ge kông,

·36 “Sin-sang, ka-ming ts-cong nô ih-diao do?”

·37 Yia-su teh ge kông, “‘Ng ing-ke zing-sing, zing-ling, zing-i, e-kying Cü ng-keh Zông-ti.’

·38 Keh z deo ih-diao ka-ming, yi z ge do.

·39 Di-nyi ah teh ge siang-ziang, ziu-z, ‘Ing-ke e-sih ng-keh ling-sô teh z-kyi ih-yiang.’ [Lv.19.18.]

·40 Leh-fæh teh sin-ts-nying-keh shih-wa, tu k'ao-djôh keh liang-diao ka-ming.”

·41 Fæh-li-se nying jü-zih z-'eo, Yia-su meng ge-he, kông,

·42 “Kông-tao Kyi-toh ng-he i-s z tsa-sang? z kæh-nying-keh 'Eo-de?” Ge-he kông, “Da-bih-keh.”

·43 Yia-su teh ge-he kông, “Da-bih bi Sing-Ling kön-dong tsa-sang ts'ing-hwu Ge z Cü, ziu-z kông,

·44 ‘Cü teh ngô-keh Cü kông, Hao zo ze Ngô jing siu-pin, teng-tao Ngô peh Ng dziu-dih tso Ng-keh dæh-kyiah-teng.’ [S.110.1.]

·45 Da-bih kyi-zin ts'ing-hwu Ge z Cü, Ge tsa-sang z Da-bih-keh 'Eo-de?”

·46 M-nying neng-keo we-teh Ge ih-kyü, jong keh nyih yi-'eo ah m-nying kön-tæn tse meng Ge.


## Mt. 23.

**_1 Kyi-toh ky'ün pah-sing i doh-shü-nying teh Fæh-li-se nying-keh hao dao-li, dæn-z feh iao tsiao ge-keh 'ang-yü. 5 Ky'ün Ge meng-du feh iao ziang Fæh-li-se nying, z tseng z do. 13 Yü ge tso kô-hao-nying Yia-su pæh-t'ao kông ge-he yiu 'o: 34 kông Yia-lu-sæh-lang iao mih-vông._**

·1 KEH z-'eo Yia-su teh cong-nying teh Z-kyi meng-du kông,

·2 “Doh-shü-nying teh Fæh-li-se nying zo ze Mo-si yü-zông:

·3 su-i ge-he væn-pah ao ng-he pao-siu-keh, hao pao-siu hao tso: dæn-z feh-k'o tsiao ge 'ang-yü tso; ing-yü ge-he tsih we kông, fe tso.

·4 Ge-he kw'eng-ky'i djong-djong næn-tæn-keh tæn-deo, fông ze bih-nying kyin-kæh-deo: ge z lin ih-ke tsih-mih-deo feh k'eng dong ge.

·5 Ge-he væn-pah su tso z dih-di iao peh nying mông: ge-he be-ta tso kw'eh, i-zông-kying tso do,

·6 tsiu-yin-zông hwön-hyi zo deo-yü, jü-we-dông zo kao-yü,

·7 z-dziang-zông iao nying ts'ing ge ön, yi hwön-hyi bih-nying ts'ing-hwu ge, Fu-ts.

·8 Dæn-z ng-he feh iao ziu fu-ts-keh ts'ing-hwu: ing-yü Ih-yü z ng-he-keh Sin-sang, ziu-z Kyi-toh, ng-he tu z hyüong-di.

·9 Ah feh iao ts'ing-hwu si-zông nying Vu-ts'ing: ing-yü tsih-yiu Ih-yü z ng-he-keh Vu-ts'ing, ziu-z keh-yü ze t'in-zông.

·10 Ah feh iao ziu sin-sang-keh ts'ing-hwu: ing-yü tsih-yiu Ih-yü z ng-he-keh Sin-sang, ziu-z Kyi-toh.

·11 Dæn-z ng-he cong-yiang do-keh cü-ts ing-ke tso ng-keh yüong-nying.

·12 Væn-pah z-kyi sing-zông kao, we kông-lôh ti-vi; z-kyi kông-lôh ti-vi, we sing zông kao.

·13 “Doh-shü-nying teh Fæh-li-se nying, ng-he kô-hao-nying yiu 'o! ing-yü ze nying-keh min-zin kwæn t'in-koh-keh meng: ng-he z-kyi feh tseo-tsing, ze-teh tseo-tsing cü-ts ng-he yi feh hyü ge tseo-tsing.

·14 Doh-shü-nying teh Fæh-li-se nying, ng-he kô-hao-nying yiu 'o! ing-yü t'eng-ky'üoh kwa-vu-keh kô-s, kô-i tso tao-kao mæn-dziang: su-i pih-ding ziu-ze kah-nga djong.

·15 Doh-shü-nying teh Fæh-li-se nying, ng-he kô-hao-nying yiu 'o! ing-yü tseo-pin shü-lu 'ön-lu ky'ün ih-ke nying zih z-keh kao; yi-kying zih-kao, peh ge pi ng-he z-kyi wæ iao kô-be tso di-nyüoh-keh nying.

·16 “Ng-he ta-lu-keh hæh-ngæn yiu 'o, ng-he kông, ‘Nying ziah-z ts-tin sing-din væh-tsiu, z feh iao-kying; ziah-z ts-tin sing-din-li-keh kying-ts væh-tsiu, pih iao sön-su.’

·17 Ng-he nyü-c'ing hæh-ngæn-keh: nô ih-yiang do, wæ-z sing-din do, wæ-z peh sing-din tseng-djong-keh kying-ts do?

·18 Wæ-yiu kông, ‘Nying ziah-z ts-tin tsi-dæn væh-tsiu, z feh iao-kying; ziah-z ts-tin tsi-dæn-zông-keh li-veh væh-tsiu, pih iao sön-su.’

·19 Ng-he nyü-c'ing hæh-ngæn-keh: nô ih-yiang do, wæ-z tsi-dæn do, wæ-z peh tsi-dæn su tseng-djong-keh li-veh do?

·20 Nying ziah-z ts-tin tsi-dæn væh-tsiu, keh z lin tsi-dæn-zông ih-ts'ih-keh li-veh tu væh-tsing ze-nen.

·21 Nying ziah-z ts-tin sing-din væh-tsiu, keh z lin djü ze sing-din-li Cü-ts væh-tsing ze-nen.

·22 Nying ziah-z ts-tin t'in væh-tsiu, keh z ts-tin Zông-ti-keh zo-yü, lin zo ze-teh Cü-ts, væh-tsing ze-nen.

·23 “Doh-shü-nying teh Fæh-li-se nying, ng-he kô-hao-nying yiu 'o! ing-yü bôh-'o we-hyiang gying-ts'e zih-ku ts'iu-c'ih ih-ku, tsih-z leh-fæh li-min ting iao-kying z-kön, ziu-z kong-nyi, z-pe, sing-zih, ng-he tu lôh-gao. Dæn-z keh-yiang z ing-ke tso, bih-yiang ah feh-k'o lôh-gao.

·24 Ng-he ta-lu-keh hæh-ngæn, ying we li-c'ih, lôh-do we t'eng-lôh.

·25 “Doh-shü-nying teh Fæh-li-se nying, ng-he kô-hao-nying yiu 'o! ing-yü wön-tsæn teh beng, ng-he we si ge nga-min kön-zing, ge li-min fæn-cün ts-mön ts'iang-deh, teh fi-li.

·26 Ng hæh-ngæn-keh Fæh-li-se nying, wön-tsæn teh beng, sin iao si ge li-min kön-zing, ge nga-min z-zin we kön-zing.

·27 Doh-shü-nying teh Fæh-li-se nying, ng-he kô-hao-nying yiu 'o! ing-yü ng-he k'o-pi feng-bah-keh veng-mo, nga-min z hao mông, li-min yiu s-nying kweh-deo, teh yiang-yiang we-u ts-mön.

·28 Ng-he ah z-t'ih nga-min bih-nying mông-djôh z tsing-dzih, li-min kô-i teh fi-li z c'ong-mön.

·29 “Doh-shü-nying teh Fæh-li-se nying, ng-he kô-hao-nying yiu 'o! ing-yü ng-he ky'i-zao sin-ts-nying-keh veng-mo, tsông-ky'i tsing-dzih nying-keh veng-deo, ziu kông,

·30 ‘Ngô-he ziah sang ze tsu-tsong z-'eo, fe teh ge jü-de liu-c'ih sin-ts-nying-keh hyüih.’

·31 Ng-he z-kyi tso kyin-tsing, ng-he z tsông-s sin-ts-nying cü-ts-keh ts-seng.

·32 Su-i, ng-he hao k'e mön-coh tsu-tsong-keh ôh-kwön.

·33 Ng-he doh-zô sang-keh doh-zô, tsa neng-keo min-gao di-nyüoh-keh ying-væh?

·34 “Su-i Ngô ts'a sin-ts-nying, ts'ong-ming nying, doh-shü-nying, tao ng-he-keh su-ze le: yiu-sih ng-he we sæh-gao, yiu-sih zih-z-kô ting ge s; yiu-sih ze ng-he jü-we-dông yüong pin tang ge, wæ-yiu tao-c'ü zing-li kön ge tseo:

·35 peh si-kæn-zông liu-c'ih tsing-dzih nying-keh hyüih, jong tsing-dzih-keh Ô-pah ky'i-deo, ih-dzih tao Pô-læh-kô-keh n-ts Sæh-kô-li-ô, (ziu-z ng-he ze tsi-dæn teh sing-din cong-yiang su sæh-gao,) tu iao kyü tao ng-he sing-zông.

·36 Ngô lao-zih teh ng kông, Keh z-kön tu iao ling-djôh keh si-de.

·37 “Yia-lu-sæh-lang, Yia-lu-sæh-lang, ng sæh-gao sin-ts-nying, ts'a tao ng su-ze le-keh, yüong zih-deo p'ang ge s! Ngô to-siao t'ao-su iao jü-zih ng-keh n-nô, ziang kyi-nyiang yih-pông-'ô jü-zih siao-kyi; dæn-z ng-he feh sing-nyün!

·38 Ng-he-keh oh iao pin tso k'ong-di.

·39 Ngô teh ng kông, Jong-kying-yi-'eo ng-he feh we tse mông-djôh Ngô, teng tao ng-he we kông, ‘K'ao-djôh Cü ming-deo le Cü-ts z ing-ke coh-tsæn.’”


## Mt. 24.

**_1 Kyi-toh kông, Sing-din iao ts'ah-gao: 3 yiu to-siao k'u-næn iao sin ling-djôh Yia-lu-sæh-lang-keh pah-sing: 29 meh-nyih ts-zin-keh dziao-deo. 36 Keh nyih-ts teh z-zing m-nying hyiao-teh, 42 su-i iao yü-bi, ing-yü feh hyiao-teh cü-nying-kô kyi-z iao le._**

·1 YIA-SU tseo-c'ih sing-din z-'eo, meng-du tseo-le; ts-tin sing-din-keh oh-yü peh Ge mông.

·2 Yia-su teh ge-he kông, “Keh ih ts'ih ng-he mông-djôh feh? Ngô lao-zih teh ng kông, Ze-i tsiang-le lin ih-kw'e zih-deo tu m-yiu dzing ze zih-deo zông-min, tu iao ts'ah-gao.”

·3 Yia-su zo ze Kæn-læn sæn, meng-du ön-cong tseo-le meng Ge, kông, “Kyi-z yiu keh z-kön? ts'ing Ng t'ong-ts ngô-he: wæ-yiu Ng le z-'eo, teh z-si meh-nyih, yiu zah-m dziao-deo?”

·4 Yia-su we-teh ge-he kông, “Ng-he iao liu-sing sang-teh bi nying mi-'oh.

·5 Ing-yü yiu hyü-to nying we mao Ngô ming-deo le, kông, ‘Ngô z Kyi-toh;’ we mi-'oh hyü-to nying.

·6 Ng-he we t'ing-djôh tang-tsiang, teh tang-tsiang-keh fong-sing; ng-he feh yüong p'ô: ing-yü keh-sih z-kön tu pih-ding yiu, dæn-z meh-nyih wæ mi.

·7 Ing-yü pah-sing teh pah-sing, koh-kô teh koh-kô, tu we siang-tang: kôh-c'ü yiu hông-nyin, weng-yüoh teh di-dong.

· 8 Keh-sih tu z tse-næn-keh ky'i-deo.

·9 Keh z-'eo yiu nying we peh ng-he song kwön ziu næn, yi we sæh ng-he: ping-ts'ia yü Ngô-keh ming-deo ng-he bi t'in-'ô pah-sing ün-'eng.

·10 Keh z-'eo yiu hyü-to we pæn-tih, ah we jü-de song kwön, jü-de ün-'eng.

·11 Yiu hyü-to kô sin-ts-nying we c'ih-le, mi-'oh hyü-to nying.

·12 Ing-yü ze-ôh to-ky'i-le, hyü-to nying-keh e-sih-sing we lang-gao.

·13 Dæn-z zing-ne tao-ti cü-ts we teh kyiu.

·14 T'in-koh-keh foh-ing iao djün-pin t'in-'ô, tso te-tsing peh væn-koh pah-sing; meh-nyih ziu le-gao.

·15 “Ng-he mông-djôh sin-ts Dæn-yi-li su kông, ‘We mih-gao keh k'o-u-keh meh-z,’ gyi ze sing-zin-keh di-fông, (doh cü-ts ing-ke ming-bah,)

·16 keh-ts'iah ze Yiu-t'a di-fông cü-ts hao dao tao sæn-li k'e:

·17 ze oh-zông cü-ts feh iao tseo-lôh do-c'ih u-li-keh meh-z:

·18 ze din-yiang cü-ts feh iao cün-le do i-zông.

·19 Keh z-'eo wa-ying teh ky'üoh-na-keh nyü-nying yiu 'o!

·20 Ng-he iao tao-kao min-teh ng-he dao-tseo ze tong-t'in, teh ön-sih-nyih:

·21 ing-yü keh z-'eo pih-ding yiu da-næn, jong zao t'in-di dzih tao yin-ze m-yiu keh yiang-ts, 'eo-deo ah m-yiu.

·22 Ziah feh kæn-lôh keh nyih-ts, ih-ke nying tu kyiu-feh-le: dæn-z yü keh-sih t'iao-shün-keh nying we kæn-lôh keh nyih-ts.

·23 “Keh z-'eo ziah yiu nying teh ng-he kông, ‘Kyi-toh ze-i,’ 'oh-tsia ‘Ze-kæn;’ feh iao siang-sing ge.

·24 Ing-yü yiu kô kyi-toh kô sin-ts-nying iao c'ih-le, we tso do zing-tsih teh gyi-z; peh keh-sih t'iao-shün-keh nying, ziah-z hao mi-'oh, we peh ge-he mi-'oh.

·25 Ngô teh ng-he sin kông.

·26 Ziah yiu nying teh ng-he kông, ‘Kyi-toh ze hông-yia;’ ng-he feh iao tseo-c'ih: 'oh-tsia kông, ‘Ze iu-zing vông-kæn;’ ng-he feh iao siang-sing.

·27 Ing-yü ziang sin-din jong tong-pin fæh-c'ih, we liang tao si-pin; Nying-keh N-ts le ah we t'ih yiang-ts.

·28 Ing-yü s-siu ze 'ah-yi, la-ying ah jü-zih ze 'ah-yi.

·29 “Keh tse-næn nyih-ts yi-'eo, nyih-deo ziu we heh-ön, nyüih-liang fe fæh-kwông, sing-siu we jong t'in tih-lôh, t'in-ziang tu yiao-dong.

·30 Keh z-'eo Nying-keh N-ts dziao-deo we yin-c'ih ze t'in-zông: t'in-'ô kôh ts-p'a tu we k'oh-teh siang-sing, ah we mông-djôh Nying-keh N-ts, yiu do gyün-ping teh yüong-wa kô t'in-zông-keh yüing le.

·31 Ge we ts'a Ge-keh t'in-s yüong 'ao-deo do sing-hyiang, jong t'in-'ô i-pin zing-deo, dzih tao kæn-pin zing-deo k'e ju-zih s-fông t'iao-shün-keh nying.

·32 “Ng-he mông-djôh vu-hwa-ko jü, hao ts'eng tao ih-ke pi-fông: ge-keh jü-ts neng-ky'i, jü-yih pao-c'ih, ng-he ziu hyiao-teh 'ô-t'in kw'a tao:

·33 su-i ng-he mông-djôh keh yiang-yiang z-kön, ziu hao hyiao-teh Ge kw'a iao tao, ze meng-k'eo.

·34 Ngô lao-zih teh ng kông, Keh si-de vong ku-k'e, keh-sih z-kön tu iao tso-zing.

·35 T'in teh di we ku-k'e, Ngô-keh shih-wa feh ku-k'e.

·36 “Dæn-z keh nyih-ts keh z-zing, m-nying hyiao-teh, t'in-zông-keh t'in-s ah feh hyiao-teh, tsih-yiu Ngô Vu-ts'ing Z-kyi hyiao-teh.

·37 Nying-keh N-ts le z-'eo, teh Nô-ô z-'eo ih-yiang.

·38 Ing-yü 'ong-shü ts-zin, ge-he tu ze-teh ky'üoh ze-teh hæh, c'ü-tsing kô-c'ih, dzih tao Nô-ô tseo-tsing fông-jün keh nyih,

·39 feh-ts feh-kôh teng-tao 'ong-shü meh-zông-le, tu tsing-s; Nying-keh N-ts le ah z keh yiang-ts.

·40 Keh z-'eo yiu liang-ke nying ze din-yiang; ih-ke we siu-k'e, ih-ke we dzing-gao.

·41 Yiu liang-ke nyü-nying mo feng; ih-ke we siu-k'e, ih-ke we dzing-gao.

·42 “Su-i ng-he iao kying-sing: ing-yü feh hyiao-teh ng-he-keh Cü zao z-'eo le.

·43 Cü-nying-kô ziah hyiao-teh zeh nô-ih-kang le, pih-ding kying-sing, fe 'eo ge ts'ah-dong tsing-oh, keh-z ng-he hyiao-teh.

·44 Su-i ng-he ing-ke yü-bi: ing-yü Nying-keh N-ts le z-'eo z ng-he ts'eng-feh-tao.

·45 Nô-ih-ke z cong-sing ts'ong-ming-keh nu-boh, ge-keh cü-nying-kô t'ôh ge kwön u-li-keh nu-boh, jü z-'eo feng k'eo-liang peh ge?

·46 Cü-nying-kô tseo-le, mông-djôh ge z-t'ih tso fæh, keh nu-boh yiu foh.

·47 Ngô lao-zih teh ng kông, Cü-nying-kô we peh ge kwön ge ih-ts'ih su yiu.

·48 Ziah yiu ôh nu-boh sing-li kông, ‘Ngô cü-nying-kô wæ mi le;’

·49 ziu tang ge-keh dong-de nu-boh, yi teh ky'üoh-tsiu wu-du cü-ts jü-de ky'üoh jü-de hæh:

·50 keh nu-boh ts'eng-feh-tao-keh nyih-ts, feh hyiao-teh z-zing ge cü-nying-kô le-gao;

·51 ziu iao tang ge li-'e, peh ge teh kô-hao-nying jü-de ziu ying-væh: kæn-min yiu ngao-ngô ts'ih-ts' k'oh-hyiang.


## Mt. 25.

**_1 Zih-ke do-nyiang-keh pi-fông; 14 cü-nying-kô yiu nying-ts kao-de nu-boh. 31 Kông sing-p'ön nyih z-kön._**

·1 “Keh z-'eo t'in-koh k'o-pi zih-ke do-nyiang, do ge teng-liang, tseo-c'ih tsih sing-lông.

·2 Yiu ng-ke ts'ong-ming, ng-ke nyü-c'ing.

·3 Nyü-c'ing-keh do ge teng-liang, feh ta yiu:

·4 ts'ong-ming-keh do ge teng-liang, yiu-kwön-li ah ta yiu.

·5 Sing-lông vong le, ge-he tu tang k'eh-c'ong kw'eng-k'e.

·6 Tao pön-yia yiu nying ao-hyiang, kông, ‘Sing-lông le-gao! hao c'ih-le tsih ge.’

·7 Do-nyiang tu nang-ky'i, tsông ge teng-liang.

·8 Nyü-c'ing-keh teh ts'ong-ming-keh kông, ‘Ng-he-keh yiu feng ting peh ngô-he; ing-yü ngô-he-keh teng iao u-gao.’

·9 Ts'ong-ming-keh we-teh kông, ‘Sang-teh ng-he teh ngô-he iao feh keo: ning-k'o ng-he z-kyi tao yiu-tin k'e ma.’

·10 Ge-he k'e ma z-'eo, sing-lông le-gao; bi-hao-keh do-nyiang teh ge jü-de tseo-tsing ky'üoh c'ü-ts'ing-tsiu: meng-ziu kwæn-gao.

·11 K'e ma yiu-keh do-nyiang 'eo-deo le-gao, kông, ‘Cü, Cü, k'e meng peh ngô-he.’

·12 Ge we-teh kông, ‘Ngô lao-zih teh ng kông, Ngô feh nying-teh ng-he.’

·13 “Su-i ng-he yüong kying-sing, ing-yü feh hyiao-teh Nying-keh N-ts nô ih-nyih, nô z-zing le.

·14 “Ing-yü z k'o-pi ih-ke nying iao c'ih-meng, ao ge nu-boh le, kô-s kao-de ge-he.

·15 Jü kôh-nying-keh vu-nyi-ts feng nying-ts peh ge-he, ih-ke ng-ts'in liang, ih-ke nyi-ts'in liang, ih-ke ih-ts'in liang; ziu c'ih-meng k'e.

·16 Keh do ng-ts'in cü-ts jü-tsih k'e, yüong keh nying-ts tso sang-i, yi dzæn-tsing ng-ts'in.

·17 Keh do nyi-ts'in cü-ts ah dzæn-tsing nyi-ts'in.

·18 Keh do ih-ts'in cü-ts leo di-dong, k'ông cü-nying-kô-keh nying-ts.

·19 “Kah dziang-kyiu nu-boh-keh cü-nying-kô cün-le, teh ge-he sön-tsiang.

·20 Keh do ng-ts'in cü-ts tseo-le ling-nga yi ta ng-ts'in, kông, ‘Cü, ng yiu ng-ts'in liang kao-de ngô: yin-ze ngô yi yiu ng-ts'in dzæn-le.’

·21 Cü-nying-kô teh ge kông, ‘Hao, ng cong-sing-keh hao nu-boh: ng kying-siu siao z-kön kyi-zin yiu cong-sing, ngô we peh ng kying-siu do z-kön: hao tseo-tsing ng cü-nying-kô kw'a-lôh-keh di-fông le.’

·22 Keh do nyi-ts'in cü-ts tseo-le kông, ‘Cü, ng yiu nyi-ts'in liang kao-de ngô: yin-ze ngô yi yiu nyi-ts'in dzæn-le.’

·23 Cü-nying-kô teh ge kông, ‘Hao, ng cong-sing-keh hao nu-boh; ng kying-siu siao z-kön kyi-zin yiu cong-sing, ngô we peh ng kying-siu do z-kön: hao tseo-tsing ng cü-nying-kô kwa-lôh-keh[^25-23] di-fông le.’

·24 Keh do ih-ts'in cü-ts ah tseo-le kông, ‘Cü, ngô hyiao-teh ng z k'eh-bôh nying, feh-z ng cong-kæn su-ze ah we k'e keh, feh-z ng tsæh-kæn su-ze ah we k'e siu:

·25 su-i ngô kying-hôh, peh ng-keh nying-ts k'ông ze di-dong: yin-ze ng z-keh meh-z ze-teh.’

·26 Cü-nying-kô we-teh ge kông, ‘Ng læn-du-keh ôh nu-boh, ng hyiao-teh feh-z ngô cong-kæn-keh su-ze, ngô ah we k'e keh, feh-z ngô tsæh-kæn-keh su-ze ngô ah we k'e siu;

·27 su-i, ng ing-ke peh ngô nying-ts dong-din tin zeng-kæn, teng ngô le z-'eo ngô z-keh nying-ts lin li-din tu hao do-cün.

·28 Ng-he hao deh ge keh ih-ts'in, peh yiu zih-ts'in cü-ts.

·29 Ing-yü væn-pah yiu cü-ts iao kô-ts'eo peh ge, s-teh ge yiu-yü: m-yiu cü-ts lin ge su yiu ah iao peh ge deh-k'e.

·30 Wæ-yiu keh vu-yüong-keh nu-boh kön-c'ih tao nga-min moh-heh su-ze: kæn-min yiu ngao-ngô ts'ih-ts' k'oh-hyiang.’

·31 “NYING-KEH N-ts yiu yüong-wa, ta cong sing-zin-keh t'in-s jü-de le, keh z-'eo we zo ze Ge yüong-wa-keh zo-yü:

·32 væn-koh pah-sing tu we jü-zih tao Ge min-zin le: Ge ziu we feng-c'ih liang-'ao-sang, ziang k'ön-yiang cü-ts feng-c'ih min-yiang sæn-yiang:

·33 min-yiang peh ge ze jing-siu-pin, sæn-yiang peh ge ze tsi-siu-pin.

·34 “Wông-ti ziu we teh keh-sih ze Ge jing-siu-pin kông, ‘Ng-he z Ngô Vu-ts'ing coh-foh cü-ts, hao le, tsih-ziu keh yü ng-he jong zao t'in-di bi-bæn-keh koh:

·35 ing-yü Ngô du-hæh, ng-he peh Ngô ky'üoh: k'eo-k'eh, ng-he peh Ngô hæh: c'ih-meng, ng-he siu-liu Ngô;

·36 c'ih-diao-diao, ng-he peh Ngô tsiah: sang-bing, ng-he tsiao-ku Ngô: lôh kæn-lao, ng-he le mông-mông-Ngô.’

·37 Kong-nyi nying ziu iao we-teh kông, ‘Cü, ngô-he kyi-z mông-djôh Ng du-hæh, peh Ng ky'üoh? 'oh-tsia k'eo-k'eh, peh Ng hæh?

·38 kyi-z mông-djôh Ng c'ih-meng, siu-liu Ng? 'oh-tsia c'ih-diao-diao, peh Ng tsiah?

·39 kyi-z mông-djôh Ng sang-bing, 'oh-tsia lôh kæn-lao, le mông-mông Ng?’

·40 Wông-ti ziu iao we-teh ge kông, ‘Ngô lao-zih teh ng kông, Ng-he kyi-zin keh-yiang-ts de Ngô ih-ke ting siao hyüong-di, ziu-z keh-yiang-ts de Ngô.’

·41 “Ge yi we teh keh-sih ze tsi-siu-pin kông, ‘Ng-he bi tsiu-mô cü-ts, hao li-k'e Ngô, tao keh yü mo-kyü teh ge ts'a-s bi-bæn-keh üong-yün ho-li k'e:

·42 ing-yü Ngô du-hæh, ng-he feh peh Ngô ky'üoh: k'eo-k'eh, ng-he feh peh Ngô hæh:

·43 c'ih-meng, ng-he feh siu-liu Ngô: c'ih-diao-diao, ng-he feh peh Ngô tsiah: sang-bing teh lôh kæn-lao, ng-he feh le mông-mông Ngô.’

·44 Ge-he ah iao we-teh kông, ‘Cü, ngô-he kyi-z mông-djôh Ng du-hæh, 'oh-tsia k'eo-k'eh, 'oh-tsia c'ih-meng, 'oh-tsia c'ih-diao-diao, 'oh-tsia sang-bing, 'oh-tsia lôh kæn-lao, tu feh le voh-z Ng?’

·45 Ge ziu iao we-teh ge-he kông, ‘Ngô lao-zih teh ng kông, Ng-he kyi-zin keh-yiang-ts feh de keh ting siao cü-ts, ziu-z keh-yiang-ts feh de Ngô.

·46 Ge-he iao tao üong-yün ying-væh-li k'e; dæn-z kong-nyi nying tao üong-yün weh-ming k'e.’”


## Mt. 26.

**_1 Tsi-s-tsiang teh doh-shü-nying wa-sön k'ô Yia-su. 6 Ih-ke nyü-nying yüong hyiang-yiu fu Ge deo. 14 Yiu-da ma Ge. 17 Teh meng-du jü-de ky'üoh Yü-yiah-tsih: 26 sih-lih væn-ts'æn: 36 ze K'ah-si-mô-nyi tso tao-kao: 47 Yiu-da ta-ling iao k'ô Ge cü-ts, teh Ge o-cü tso ön-'ao, 57 ta Ge tao Ke-ô-fæh, 69 Pi-teh feh tsiao-nying Ge._**

·1 YIA-SU kông wön keh ih-ts'ih shih-wa, ziu teh Ge meng-du kông,

·2 “Ng-he hyiao-teh ku liang-nyih z Yü-yiah-tsih, Nying-keh N-ts iao ka-k'e ting ze zih-z-kô-zông.”

·3 Keh z-'eo cong tsi-s-tsiang, doh-shü-nying, teh pah-sing-keh tsiang-lao, tu jü-zih tao da tsi-s Ke-ô-fæh-keh ngô-meng-li;

·4 siang-liang yüong kyü-kyi k'ô Yia-su, iao tsông Ge s.

·5 Dæn-z kông, “Feh-k'o ze tsih-ts', sang-teh pah-sing iao nao-z.”

·6 Yia-su ze Pah-da-nyi, sang da-mô-fong-keh Si-meng u-li,

·7 yiu ih-ke nyü-nying do nyüoh-'æh ts-mön ting kyü hyiang-yiu, Yia-su zo-zih z-'eo, tseo-le kyiao ze Ge deo-zông.

·8 Meng-du mông-djôh, ziu feh cong-i, kông, “Tsa-sang t'ih lông-fi?

·9 Keh hyiang-yiu feh-zin hao ma hyü-to dong-din, feng peh gyüong-nying.”

·10 Yia-su hyiao-teh ge i-s, ziu teh ge kông, “Ng-he tsa-sang peh keh nyü-nying tæn sing-z? ge hyiang Ngô tso z ih-yiang hao z-kön.

·11 Ing-yü ng-he yiu gyüong-nying dziang-z ze-teh; dæn-z Ngô feh dziang-z ze-teh.

·12 Ge peh hyiang-yiu kyiao ze Ngô sing-zông, z yü-bi Ngô ön-tsông tso.

·13 Ngô lao-zih teh ng kông, P'u-t'in-'ô feh-leng nô su-ze, yiu keh foh-ing djün-k'e ah pih-ding kông keh nyü-nying su tso z-kön, peh nying kyi-teh ge.”

·14 Keh z-'eo zih-nyi meng-du cong-yiang ih-ke, ziu-z Kô-liah-keh Yiu-da, tseo tao tsi-s-tsiang su-ze, kông,

·15 “Ng-he k'eng peh ngô to-siao, ngô we peh Ge kao-de ng-he?” Ge-he ziu bing sæn-zih kw'e nying-ts peh ge.

·16 Yiu-da jong-ts'-yi-'eo zing kyi-we hao peh Yia-su kao-de ge-he.

·17 VU-KAO-TSIH deo-nyih meng-du tseo tao Yia-su sing-pin, teh Ge kông, “Ng iao ngô-he 'ah-yi bi-bæn yü-yiah-tsih peh Ng ky'üoh?”

·18 Ge kông, “Ng-he tao zing-li m-nying u-li k'e, teh ge kông, ‘Sin-sang kông, Ngô z-'eo gying-gao; Ngô teh meng-du iao ze ng-keh u-li siu yü-yiah-tsih.’”

·19 Meng-du ziu i Yia-su feng-fu tso, yü-yiah bi-bæn hao.

·20 Æn-keng, Yia-su teh zih-nyi meng-du jü-de zo-zih;

·21 ge-he ky'üoh z-'eo, Yia-su kông, “Ngô lao-zih teh ng kông, Ng-he cong-yiang yiu ih-ke iao ma Ngô.”

·22 Ge-he ting iu-zeo, ke-ke meng Ge kông, “Cü, z ngô feh?”

·23 Yia-su we-teh kông, “Teh Ngô jü-de fông siu ze beng-li cü-ts, z ge iao ma Ngô.

·24 Nying-keh N-ts nyün-z iao k'e ziang shü-li sia-lôh ts-tin Ge: dæn-z ma-gao Nying-keh N-ts cü-ts yiu 'o! keh nying wæ-z feh sang hao.”

·25 Iao ma Yia-su-keh Yiu-da meng Ge kông, “Fu-ts, z ngô feh?” Yia-su teh ge kông, “Ng kông-djôh-gao.”

·26 Ge-he ky'üoh z-'eo, Yia-su do ping, coh-foh, p'ah-k'e, peh meng-du, kông, “Ng-he do ge ky'üoh; keh z Ngô-keh sing-t'i.”

·27 Yi do pe, coh-zia, peh ge-he, kông, “Ng-he tu hao hæh; 

·28 ing-yü keh z Ngô-keh hyüih, ziu-z sing-iah-keh hyüih yü hyü-to nying liu-c'ih-le hao sô-min ze.

·29 Ngô teh ng kông, Jong-kying-yi-'eo Ngô feh tse hæh keh bu-dao-tsih, teng-tao Ngô teh ng-he jü-de ze Ngô Vu-ts'ing koh-li hæh sing bu-dao-tsih keh nyih.”

·30 Sing-s ts'ông hao, ge-he tseo-c'ih tao Kæn-læn sæn k'e.

·31 Keh z-'eo Yia-su teh ge-he kông, “Kying-nying mæn-deo ng-he cong-nying tu we yü Ngô pæn-tih: ing-yü shü-li yiu sia-lôh, ‘Ngô we tang k'ön yiang-keh Nying, yiang ziu we sæn-k'e.’

·32 Dæn-z Ngô weh-cün-le ts-'eo, we pi ng-he sin tao Kô-li-li k'e.”

·33 Pi-teh we-teh Ge kông, “Cong-nying shü-tsih yü Ng pæn-tih, ngô üong fe pæn-tih.”

·34 Yia-su teh ge kông, “Ngô lao-zih teh ng kông, Kying-nying mæn-deo, kyi vong di ts-zin, ng we sæn-t'ao feh tsiao-nying Ngô.”

·35 Pi-teh teh Ge kông, “Ngô shü-tsih teh Ng jü-de s, ah fe feh tsiao-nying Ng.” Cong meng-du ah z-t'ih kông.

·36 YIA-SU ziu teh ge-he jü-de tao ih-ke di-fông di-ming K'ah-si-mô-nyi, ziu teh meng-du kông, “Ngô kæn-min k'e tao-kao, ng-he zo-i.”

·37 Ziu ta Pi-teh teh Si-pi-t'a liang-ke n-ts jü-de k'e, iu-zeo e-t'ong.

·38 Ziu teh ge-he kông, “Ngô sing-li ting iu-zeo tao s-keh di-bu: ng-he hao ze-i teng, teh Ngô jü-de kying-sing.”

·39 Ziu tseo-tsing kyi-bu, p'oh-lôh gyiu-gyiu, kông, “Ngô Vu-ts'ing, ziah-z hao tso, ts'ing Ng peh keh pe li-k'e Ngô: shü-tsih keh-t'ih, gyiu Ng feh iao tsiao Ngô su nyün, z iao tsiao Ng su nyün.”

·40 Tseo tao meng-du su-ze le, mông-djoh ge-he kw'eng-k'e, ziu teh Pi-teh kông, “Ng-he feh neng teh Ngô jü-de kying-sing pön-ke z-zing?

·41 Yüong kying-sing tao-kao, min-teh tseo-tsing mi-'oh: ling-sing z zing-nyün, tsih-z nyüoh-sing nyün-ziah.”

·42 Di-nyi-t'ao yi k'e tao-kao, kông, “Ngô Vu-ts'ing, ziah-z Ngô pih iao hæh keh pe, — ziah feh neng peh ge li-k'e Ngô, — hao tsiao Ng-keh ts-i tso-zing.”

·43 Tseo-le, mông-djôh ge-he yi kw'eng-k'e, ing-yü ge ngæn bi-gyün.

·44 Ziu li-k'e ge-he, tse k'e, di-sæn-t'ao tso tao-kao, ah z-t'ih kông-fæh.

·45 Yi tao meng-du su-ze le, teh ge-he kông, “Yin-ze jü ng-he kw'eng, tsiang-sih: z-'eo gying-gao, Nying-keh N-ts iao ma peh ze-nying-keh siu-li.

·46 Nang-ky'i, Ngô-he iao k'e: ma Ngô cü-ts gying-gao.”

·47 Ge wæ ze-teh kông, zih-nyi meng-du li-min-keh Yiu-da, wæ-yiu hyü-to nying ta tao teh kweng, jong tsi-s-tsiang teh pah-sing-keh tsiang-lao su-ze, teh Yiu-da jü-de le.

·48 Ma Ge cü-ts yi-kying peh ge-he ih-ke ön-'ao, kông, “Ngô teh nô-ih-yü o-cü, ziu-z Ge: ng-he hao k'ô Ge.”

·49 Jü-tsih tseo tao Yia-su-keh sing-pin, kông, “Fu-ts, ts'ing-ön;” ziu teh Ge o-cü.

·50 Yia-su teh ge kông, “Bong-yiu, ng su le tso z-kön hao tso.” Ge-he ziu tseo-le, dong-siu k'ô Yia-su.

·51 Teh Yia-su jü-de yiu ih-ke dong-siu bæh-c'ih tao, tsôh da tsi-s-keh nu-boh, siah-lôh ge ih-tsih ng-tô,

·52 Yia-su ziu teh ge kông, “Ng-keh tao siu-tsing tao-k'ôh-li: væn-pah do tao tsôh-keh iao bi tao tsôh-s.

·53 Ng ts'eng Ngô yin-ze feh neng gyiu Ngô Vu-ts'ing, Ge ziu we ts'a zih-nyi mæn to t'in-s le peh Ngô?

·54 Ziah-z keh-yiang-ts, Sing-shü su kông keh z-kön pih-ding yiu-keh, keh shih-wa tsa-sang yiu ing-nyin?”

·55 Keh z-'eo Yia-su teh keh-pæn nying kông, “Ng-he tseo-c'ih tsa-sang do tao teh kweng le k'ô Ngô ziang k'ô gyiang-dao? Ngô nyih-nyih ze sing-din zo ze ng-he-keh cong-yiang kao-hyüing, ng-he feh k'o Ngô.

·56 Dæn-z keh ih-ts'ih z-kön tu tso-zing, peh sin-ts-nying-keh shü yiu ing-nyin.” Keh-ts'iah meng-du tu li-k'e Ge dao-gao.

·57 K'ô  Yia-su cü-ts ta Ge tao da tsi-s Ke-ô-fæh su-ze, doh-shü-nying teh tsiang-lao jü-zih ze-kæn.

·58 Pi-teh yün-yün keng Ge, dzih tao da tsi-s ngô-meng-li, ziu tseo-tsing, teh ts'a-yüoh jü-de zo-kæn, iao mông-mông keh z-kön tsa-sang kyih-gyüoh.

·59 Cong tsi-s-tsiang teh jün kong-we tu iao zing kô kyin-tsing kao Yia-su, hao tsông Ge s;

·60 dæn-z zing-feh-djôh, shü-tsih yiu hyü-to le tso kô kyin-tsing, ning-gyiu zing-feh-djôh. 'Eo-deo yiu liang-ke le tso kô kyin-tsing, kông,

·61 “Keh nying kông, ‘Ngô neng-keo ts'ah-gao Zông-ti-keh din, sæn-nyih li-min tse ky'i-zao ge.’”

·62 Da tsi-s gyi-ky'i, teh Ge kông, “Ng ih-kyü tu feh ing? Ge-he tso kyin-tsing kao Ng z-kön lao-zih tsa-sang?”

·63 Yia-su feh ing. Da tsi-s yi teh Ge kông, “Ngô coh-fu Ng ts-tin keh-yü  weh-keh Zông-ti væh-tsiu, t'ong-ts ngô-he Ng lao-zih z Kyi-toh, Zông-ti-keh N-ts feh.”

·64 Yia-su teh ge kông, “Ng kông-djôh-gao: Ngô wæ-yiu teh ng-he kông, Jong-kying-yi-'eo ng-he we mông-djôh Nying-keh N-ts zo ze yiu neng-kön Cü-ts jing-siu-pin, yi kô t'in-zông-keh yüing le.”

·65 Da tsi-s ziu ts'e-p'o z-keh i-zông, kông, “Ge kông sih-doh shih-wa: ngô-he 'o-yüong bih-ke kyin-tsing? Ge sih-doh shih-wa yin-ze ng-he z t'ing-djôh:

·66 ng-he-keh  i-s tsa-sang?” Ge-he we-teh kông, “Ge z væn-djôh s-ze.”

·67 Ge-he ziu zæn-t'u t'u Ge-keh min-lin, gyün-deo tang Ge: yiu-sih siu kwah Ge, kông,

·68 “Kyi-toh, Ng hao kông sin-ts shih-wa, tang Ng cü-ts z kæh-nying?”

·69 Pi-teh zo ze nga-min ming-dông: yiu ih-ke ô-deo tseo-le, teh ge kông, “Ng ah z teh Kô-li-li Yia-su jü-de.”

·70 Pi-teh ze cong-nying min-zin feh tsiao-nying, kông, “Ng su kông ngô feh hyiao-teh.”

·71 Tseo-c'ih tao meng-k'eo, yi yiu ih-ke ô-deo mông-djôh ge teh ze-kæn-keh nying kông, “Keh nying ah z teh Nô-sæh-leh Yia-su jü-de.”

·72 Pi-teh tse feh tsiao-nying, væh-tsiu kông, “Ngô feh sih-teh keh Nying.”

·73 Tse z ih-ts'iang gyi-kæn-keh nying tseo-le teh Pi-teh kông, “Ng lao-zih z Ge tso-de-keh nying; ng-keh k'eo-ing ziu-z bing-kyü.”

·74 Pi-teh ziu do væh-tsiu kông, “Ngô feh sih-teh keh Nying.” Kyi lih-k'eh di-hyiang.

·75 Pi-teh ziu ts'eng-djôh Yia-su teh ge su kông shih-wa, “Kyi wæ vong di, ng we sæn-t'ao feh tsiao-nying Ngô.” Ziu tseo-c'ih, k'oh-teh siang-sing.


## Mt. 27.

**_1 Kyi-toh bi pông-lao ka peh Pi-læh-to. 3 Yiu-da z-kyi tiao-s. 19 Pi-læh-to-keh ts'i-ts ts'a nying ky'ün ge feh iao kwön Yia-su z-kön, 24 Pi-læh-to ze cong-nying min-zin si-siu: 26 fông Pô-læh-pô. 29 Peh Yia-su ta ts' tso-keh bing-t'in-kwön, 34 ting Ge s, 40 nying tsao-siao Ge, 50 s-gao, yi ön-tsông: 66 fong Ge-keh veng-mo, ih-de ping kwön-siu._**

·1 Tao t'in-liang, cong tsi-s-tsiang teh pah-sing-keh tsiang-lao jü-de siang-liang iao bæn Yia-su s-ze:

·2 ziu peh Ge pông-ky'i, ta-c'ih peh tsong-toh Peng-tiu Pi-læh-to.

·3 KEH z-'eo ma Yia-su-keh Yiu-da, mông-djôh Ge ding ze, ziu ao-hwe, do keh sæn-zih kw'e nying-ts wæn peh tsi-s-tsiang teh tsiang-lao, kông,

·4 “Ngô ma m-ze Cü-ts-keh hyüih yiu ze.” Ge-he kông, “Teh ngô-he zah-m siang-kön? ng-z tæn-tông.”

·5 Yiu-da nying-ts tön ze sing-din-li, tseo-c'ih, ziu z-kyi tiao-s.

·6 Tsi-s-tsiang do nying-ts, kông, “Keh z ma hyüih-keh kô-din, feh ing-ke tön ze nying-k'u-li.”

·7 Ziu jü-de siang-liang, yüong keh nying-ts ma siao-yiao-keh din hao ön-tsông c'ih-meng nying.

·8 Su-i keh din tao jü-kying ts'ing ge “Hyüih-din.”

·9 Sin-ts Yia-li-mi su kông shih-wa ziu yiu ing-nyin, ziu-z, “Ge-he do keh sæn-zih kw'e nying-ts, ziu-z tön-kô cü-ts-keh kô-din, Yi-seh-lih nying su tön-keh;

·10 yi do-c'ih ma siao-yiao-keh din, tsiao Cü feng-fu ngô.”[Sk.11.13.]

·11 YIA-SU gyi ze tsong-toh min-zin: tsong-toh meng Ge kông, “Ng z Yiu-t'a nying-keh Wông-ti feh?” Yia-su teh ge kông, “Ng kông-djôh-gao.”

·12 Tsi-s-tsiang teh tsiang-lao kao Yia-su z-'eo, Ge tu feh ing.

·13 Pi-læh-to ziu teh Ge kông, “Ge-he yiu to-siao z-kön tso kyin-tsing kao Ng, Ng t'ing-djôh feh?”

·14 Yia-su ih-kyü tu feh ing; tsong-toh ting gyi-kwa.

·15 Tao tsih-ts' tsong-toh tsiao lao-li iao fông ih-ke væn-nying peh pah-sing, bing ge iao kæh-nying.

·16 Keh z-'eo ge yiu ih-ke yiu ming-keh væn-nying, ming-z Pô-læh-pô.

·17 Pah-sing jü-zih z-'eo, Pi-læh-to teh ge-he kông, “Ng-he iao ngô fông nô-ih-ke peh ng-he? wæ-z Pô-læh-pô, wæ-z ts'ing Kyi-toh-keh Yia-su?”

·18 Ing-yü hyiao-teh z yü tu-gyi Ge, ka Ge zông-le.

·19 Tsong-toh zo dông z-'eo, ge-keh ts'i-ts ts'a nying tao ge su-ze, kông, “Keh tsing-dzih Nying z-kön feh iao kwön: ing-yü ngô kying-nyih mong-cong yü Ge ziu hyü-to k'u.”

·20 Tsi-s-tsiang teh tsiang-lao t'iao-so cong-nying hao t'ao Pô-læh-pô, djü-mih Yia-su.

·21 Tsong-toh teh ge-he kông, “Keh liang-ke iao ngô fông nô-ih-ke peh ng-he?” Ge-he kông, “Pô-læh-pô.”

·22 Pi-læh-to teh ge kông, “Ts'ing Kyi-toh-keh Yia-su, ngô tsa bæn fæh?” Cong-nying kông, “Ting Ge ze zih-z-kô-zông.”

·23 Tsong-toh kông, “Zao yün-ku, Ge tso zah-m ôh z-kön?” Ge-he yüih-fæh ao-ky'i-le, kông, “Ting Ge ze zih-z-kô-zông.”

·24 Pi-læh-to hyiao-teh z vu-ih, fæn-cün iao nao-z, ziu do shü, ze cong-nying min-zin si-si siu, kông, “Liu-c'ih keh tsing-dzih Nying-keh hyüih ngô m-yiu ze: ng-he z-kyi tæn-tông.”

·25 Cong pah-sing we-teh kông, “Ge-keh hyüih hao kyü peh ngô-he teh ngô-he ts-seng.”

·26 Ziu fông Pô-læh-pô peh ge-he; yüong pin tang Yia-su, ziu kao-de ge-he ting Ge ze zih-z-kô-zông.

·27 TSONG-TOH-KEH ping ziu ta Yia-su tao kong-dông, dziao-le 'eh-ying-keh ping yü-cün Ge.

·28 Ziu t'eh Ge i-zông, do 'ong-bao peh Ge tsiah.

·29 Yüong ts' pin ih-ting bing-t'in-kwön ta Ge deo-zông, yi peh Ge jing-tsih siu fông ih-keng lu-dih; ziu gyü-lôh Ge min-zin, c'ü-siao Ge, kông, “Yiu-t'a nying-keh Wông-ti, 'o-hyi!”

·30 Yi zæn-t'u t'u Ge, do keh lu-dih tang Ge deo.

·31 C'ü-siao wön, t'eh-gao 'ong-bao, peh Ge tsiah Z-keh i-zông, ziu t'a-c'ih iao ting Ge ze zih-z-kô-zông.

·32 Ge-he tseo-c'ih, p'ong-djôh ih-ke Ku-li-na nying, ming-z Si-meng; ziu ngang-æh ge gwæn Yia-su-keh zih-z-kô.

·33 Tseo tao ih-ke di-fông di-ming Kôh-kôh-t'a, fæn-c'ih-le ziu-z “K'u-leo su-ze,”

·34 ziu do k'u-tæn 'o sön-tsiu peh Ge hæh: Ge ih zông-djôh, feh k'eng hæh.

·35 Ting-zông zih-z-kô ts-'eo, ge-he jü-de côh-kyiu feng Ge i-zông, hao peh sin-ts-nying kông-ku shih-wa yiu ying-nyin, ziu-z, “Ngô nga-min i-zông ge-he jü-de feng-k'e, yü Ngô li-min i-zông ge-he côh-kyiu.” [S.22.18.]

·36 Ge-he ziu zo-lôh kwön-siu.

·37 Ze Ge deo-zông t'ih Ge ze-ming-keh z-diao sia-lôh, kông, “KEH Z YIA-SU YIU-T'A NYING-KEH WÔNG-TI.”

·38 Ziu yiu liang-ke gyiang-dao teh Ge dong-de ting ze zih-z-kô-zông, ih-ke ze jing-siu-pin, ih-ke ze tsi-siu-pin.

·39 Tseo-ku cü-ts deo yiao-yiao, tsao-siao Ge, kông,

·40 “Ng we ts'ah-gao sing-din, sæn-nyih kong-fu tse ky'i-zao Cü-ts, yin-ze hao Z kyiu Z: Ng ziah-z Zông-ti-keh N-ts, jong zih-z-kô hao lôh-le.”

·41 Tsi-s-tsiang doh-shü-nying teh tsiang-lao ah z-t'ih tsao-siao Ge, kông,

·42 “Ge kyiu bih-nying; feh neng kyiu Z-kyi. Ge ziah-z Yi-seh-lih-keh Wông-ti, yin-ze jong zih-z-kô hao lôh-le, ngô-he ziu we siang-sing Ge.

·43 Ge k'ao-djôh Zông-ti; Zông-ti ziah-z hwön-hyi Ge, yin-ze hao le kyiu Ge: ing-yü Ge kông, ‘Ngô z Zông-ti-keh N-ts.’”

·44 Teh Ge dong-de ting-keh gyiang-dao ah z-t'ih tsao-siao Ge.

·45 Jong ng-z tsing tao sing-z ts'u, pin-di tu heh-ön.

·46 Sing-z ts'u, Yia-su do sing-hyiang ao-ky'i-le, kông, “Yi-li, Yi-li, lah-mô sæh-bah-da-nyi?” ziu-z kông, “Ngô-keh Zông-ti, Ngô-keh Zông-ti, Ng tsa-sang li-k'e Ngô?”

·47 Yiu gyi-kæn-keh nying t'ing-djôh, kông, “Keh Nying ze-teh ao Yi-li-ô.”

·48 Nen-cong yiu ih-ke nying jü-tsih diao-k'e, do-le he-min-hwa, tsing ze ts'u-li, c'ôh ze lu-dih zông, peh Ge hæh.

·49 Gyi-yü kông, “Feh yüong; ngô-he ts'ia mông Yi-li-ô we le kyiu Ge feh?”

·50 Yia-su do sing-hyiang tse ao-ky'i-le, ky'i ziu dön-gao.

·51 Sing-din-li-keh mön-tsiang jong zông tao 'ô lih-k'e, di dong, ngæn-zih lih-k'e:

·52 veng-mo kwah-k'e; hyü-to kw'eng-kæn sing-nying-keh s-siu yi nang-ky'i;

·53 jong veng-li tseo-c'ih, Yia-su weh-cün-le ts-'eo tseo-tsing sing-zing-li yin-c'ih peh hyü-to nying mông.

·54 Pah-tsong teh ge jü-de kwön Yia-su cü-ts, mông-djôh di dong teh keh-sih bih-yiang z-kön, ting p'ô-gyü, kông, “Keh lao-zih z Zông-ti-keh N-ts.”

·55 Yiu hyü-to nyü-nying yün-yün mông-kæn, ziu-z jong Kô-li-li keng Yia-su voh-z Ge cü-ts.

·56 Nen-cong yiu Meh-da-læh-keh Mô-li-ô, Ngô-kôh teh Iah-si-keh nyiang Mô-li-ô, wæ-yiu Si-pi-t'a n-ts-keh nyiang.

·57 ÆN-KENG, yiu ih-ke ze-cü tseo-le, z Ô-li-mô-t'a nying, ming-z Iah-seh, ah z tso Yia-su meng-du:

·58 ge le kyin Pi-læn-to:  gyiu Yia-su-keh s-siu: Pi-læh-to ziu feng-fu peh ge.

·59 Iah-seh do s-siu, yüong kyih-zing si-mô-pu pao ge,

·60 fông ze ge-z ngæn-zih zôh-c'ih-le-keh ziu-veng: yi fæn ih-kw'e do zih-deo ze veng meng-k'eo, ziu k'e.

·61 Yiu Meh-da-læh-keh Mô-li-ô, teh keh bih-ke Mô-li-ô, dziao veng zo-kæn.

·62 DI-NYI nyih ziu-z yü-bi-nyih-keh di-nyi nyih, tsi-s-tsiang teh Fæh-li-se nying tu jü-de le kyin Pi-læh-to, kông,

·63 “Da-nying, ngô-he kyi-teh keh p'in-nying-keh weh z-'eo, kông, ‘Ku sæn-nyih Ngô we weh-cün-le.’

·64 Su-i ts'ing ng feng-fu kwön-siu lao-k'ao Ge-keh veng tao di-sæn nyih, sang-teh Ge-keh meng-du yia-li le t'eo Ge s-siu, ziu teh pah-sing kông, ‘Ge jong s-nying cong-yiang weh-cün-le-gao:’ keh 'eo-deo-keh hong-p'in pi zin-deo kang-kô li-'e.”

·65 Pi-læh-to teh ge kông, “Ng-he yiu ih-de ping: 'eo ng-he vu-nyi-ts k'e kwön-siu.”

·66 Ge-he ziu k'e, fong-diao fong-lao veng-mo-keh zih-deo, peh keh-de ping kwön-siu.


## Mt. 28.

**_1 T'in-s teh nyü-nying kông, Kyi-toh weh-cün-le. 9 Ge-z yin-c'ih peh nyü-nying. 11 Tsi-s-tsiang yiu dong-din peh ping, feng-fu ge-he kông, Ge meng-du le t'eo Ge-keh s-siu. 16 Cü yin-c'ih peh meng-du mông, 19 feng-fu meng-du tao kôh-tao-c'ü kao-hyüing 'ang si-li._**

·1 ÖN-SIH-NYIH ku-gao, ts'ih-nyih-keh deo-nyih t'in kw'a liang z-'eo, Meh-da-læh-keh Mô-li-ô teh keh bih-ke Mô-li-ô le mông veng-mo.

·2 Hweh-zin di dong-teh-mang; ing-yü Cü-keh t'in-s jong t'in kông-lôh, fæn-ku veng-meng-k'eo-keh zih-deo, ziu zo ze zih-deo zông.

·3 Ge-keh min-mao ziang sin-din, i-zông kyih-bah ziang shih:

·4 kwön-siu-keh ping yü p'ô t'in-s gæh-gæh-teo, ke-pin ziang s-nying.

·5 T'in-s teh nyü-nying kông, “Ng-he feh yüong p'ô: ngô hyiao-teh ng-he le zing ting zih-z-kô-keh Yia-su.

·6 Ge feh ze-i; z weh-cün-le, ziang Ge su kông. Hao le, mông Cü tsông-keh su-ze.

·7 Yi hao kw'a-ting k'e, teh Ge meng-du kông, Ge z jong s-nying cong-yiang weh-cün-le; ping-ts'ia pi ng-he sin tao Kô-li-li k'e: ze-kæn we mông-djôh Ge: ngô z t'ong-ts ng-he.”

·8 Ge-he ting kw'a tseo-c'ih veng-mo, yi p'ô yi ting hwön-hyi; ziu diao-k'e t'ong-ts Ge-keh meng-du.

·9 K'e t'ong-ts meng-du z-'eo, Yia-su p'ong-djôh ge-he, kông, “Ts'ing-ön.” Ge-he tseo-le gæh-lao Ge kyiah, pa Ge.

·10 Yia-su ziu teh ge kông, “Feh yüong pô: k'e t'ong-pao Ngô-keh hyüong-di tao Kô-li-li k'e, ze-kæn we mông-djôh Ngô.”

·11 Ge-he k'e z-'eo, keh de ping li-min yiu kyi-ke tseo-tsing zing-li, peh keh ih-ts'ih z-kön t'ong-ts tsi-s-tsiang.

·12 Tsi-s-tsiang teh tsiang-lao jü-de jü-zih, siang-liang-ku ziu do hyü-to nying-ts peh ping, kông,

·13 Ng-he hao kông, ‘Ge meng-du yia-li tseo-le, ngô-he tang k'eh-c'ong z-'eo, peh Ge s-siu t'eo-k'e.’

·14 Tsong-toh ziah-z hyiao-teh ngô-he ziu we k'e ky'ün ge, pao ng-he vu-z.”

·15 Ge-he do nying-ts, tsiao ge feng-fu tso: keh shih-wa tao jü-kying Yiu-t'a nying wæ ze-teh djün.

·16 Zih-ih-ke meng-du ziu tseo tao Kô-li-li, tao Yia-su su kông-ku-keh sæn.

·17 Mông-djôh Yia-su, ziu pa Ge: dæn-z yiu-sih nyi-'oh.

·18 Yia-su tseo-le teh ge kông, “T'in-zông di-zông su yiu-keh gyün-ping yi-kying kao-de Ngô.

·19 Su-i ng-he hao k'e tsiao væn-koh pah-sing tso meng-du, yüong Vu-ts'ing, N-ts, teh Sing-ling-keh ming-deo 'ang si-li peh ge-he:

·20 væn-pah Ngô su feng-fu ng-he kao ge-he pao-siu, ping-ts'ia Ngô nyih-nyih teh ng-he jü-de dzih tao z-si meh-nyih.” Ô-meng.



------
[^5-37]: 應爲 ôh-li。
[^11-0]: 應爲 Ko-læh-sing。
[^14-0a]:應爲 Hyi-leh。
[^14-0b]:應爲 Kah-nyi-sæh-leh。
[^15-39]: 應爲 Meh-da-læh。
[^20-2]: 應爲 bu-dao-yün。
[^21-11]: 應爲 Nô-sæh-leh-keh。
[^25-23]: 應爲 kw'a-lôh-keh。




