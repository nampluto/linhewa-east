
# IAH-'ÖN DJÜN FOH-ING-SHÜ.

> 約翰傳福音書


## I'ö. 1.

> I'ö. 1.

**_1 Yia-su Kyi-toh zing nyüoh-sing lôh-væn, ning-gyiu z Zông-ti. 15 Iah-'ön-keh te-tsing. 39 Yia-su dziao Ön-teh-lih, Pi-teh, Fi-lih teh Nô-dæn-nyih._**

> **_1 耶穌基督尋肉身落凡，仍舊是上帝。15 約翰個對證。39 耶穌召安得烈，彼得，腓力搭拿但業。_**

·1 KY'I-TSU yiu Dao, Dao teh Zông-ti jü-de, Dao ziu-z Zông-ti.

> 1 起初有道，道搭上帝聚隊，道就是上帝。

·2 Ge ky'i-ts'u teh Zông-ti jü-de.

> 2 渠起初搭上帝聚隊。

·3 Væn-veh k'ao-djôh Ge ts'iang-zao; zao-c'ih-le-keh m-yiu ih-yiang feh-z Ge zao.

> 3 萬物靠着渠創造；造出來個無有一樣弗是渠造。

·4 Weh-ming ze-ü Ge; keh weh-ming z nying-keh liang-kwông.

> 4 活命在於渠；箇活命是人個亮光。

·5 Keh liang-kwông tsiao-djôh heh-ön; tsih-z heh-ön feh sih-teh.

> 5 箇亮光照着黑暗；只是黑暗弗識得。

·6 YIU ih-ke nying z Zông-ti ts'a-le, ming-z Iah-'ön.

> 6 有一個人是上帝差來，名字約翰。

·7 Ge le tso kyin-tsing, ziu-z tso liang-kwông-keh kyin-tsing, peh cong-nying yü ge hao siang-sing.

> 7 渠來做見證，就是做亮光個見證，畀衆人爲渠好相信。

·8 Ge feh-z liang-kwông, tsih-z tso liang-kwông-keh kyin-tsing.

> 8 渠弗是亮光，只是做亮光個見證。

·9 Tsing-keh liang-kwông, ziu-z tsiao-djôh væn-pah nying, tao si-zông le.

> 9 真個亮光，就是照着凡百人，到世上來。

·10 Ge ze si-zông, si-zông z k'ao Ge ts'iang-zao, si-zông feh sih-teh Ge.

> 10 渠在世上，世上是靠渠創造，世上弗識得渠。

·11 Ge tao Z-kyi di-fông, Ge Z-kyi-keh nying feh tsih-ziu Ge.

> 11 渠到自己地方，渠自己個人弗接受渠。

·12 Væn-pah tsih-ziu Ge, ziu-z siang-sing Ge ming-deo cü-ts, Ge s-peh ge-he gyün-ping hao tso Zông-ti-keh n-nô:

> 12 凡百接受渠，就是相信渠名頭主子，渠賜畀渠許權柄好做上帝個兒女：

·13 ge-he feh-z jong hyüih-ky'i, feh-z jong nyüoh-sing-keh cü-i, feh-z jong nying-keh cü-i, z jong Zông-ti sang-c'ih-le.

> 13 渠許弗是從血氣，弗是從肉身個主意，弗是從人個主意，是從上帝生出來。

·14 Keh Dao zing nyüoh-sing, djü ze ngô-he cong-yiang (ngô-he mông-djôh Ge-keh yüong-wa, z ziang Vu-ts'ing doh-ke N-ts-keh yüong-wa,) c'ong-mön eng-yü teh tsing dao-li.

> 14 箇道成肉身，住在我許中央（我許望着渠個榮華，是像父親獨個兒子個榮華，）充滿恩惠搭真道理。

·15 Iah-'ön peh Ge tso kyin-tsing, ao-hyiang, kông, “Keh ziu-z ngô su kông, ‘Dz-jü ngô le-keh, pi ngô wæ tsao: ing-yü Ge z tsao-jü ngô.’”

> 15 約翰畀渠做見證，謳響，講，“箇就是我所講，‘遲如我來個，比我還早：因爲渠是早如我。’”

·16 Jong Ge mön-coh ngô-he tu teh-djôh eng-yü, ping-ts'ia eng-zông kô eng.

> 16 從渠滿足我許都得着恩惠，幷且恩上加恩。

·17 Ing-yü leh-fæh z k'ao Mo-si djün; eng-yü teh tsing dao-li z k'ao Yia-su Kyi-toh le.

> 17 因爲律法是靠摩西傳；恩惠搭真道理是靠耶穌基督來。

·18 Jong m-yiu nying mông-djôh Zông-ti; ze Vu-ts'ing hyüong-kw'eng-deo doh-ke N-ts yi-kying hyin Ge c'ih-le.

> 18 從無有人望着上帝；在父親胸窟頭獨個兒子已經顯渠出來。

·19 KEH z Iah-'ön-keh kyin-tsing, Yiu-t'a nying ts'a tsi-s teh Li-vi nying jong Yia-lu-sæh-lang k'e meng ge, “Ng z kæh-nying?”

> 19 箇是約翰個見證，猶太人差祭司搭利未人從耶路撒冷去問渠，“爾是何人？”

·20 ge tsiao-nying, ih-ting feh ing-mön; ge tsiao-nying kông, “Ngô feh-z Kyi-toh.”

> 20 渠招認，一{點}弗隱瞞；渠招認講，“我弗是基督。”

·21 Ge-he yi meng ge, “Ng z Yi-li-ô feh?” Ge kông, “Ngô feh-z.” “Ng z keh sin-ts-nying feh?” Ge kông, “Feh-z.”

> 21 渠許又問渠，“爾是以利亞弗？”渠講，“我弗是。”“爾是箇先知人弗？”渠講，“弗是。”

·22 Ziu teh ge kông, “Ng z kæh-nying? hao peh ngô-he k'e we-pao ts'a ngô le cü-ts. Ng z-kyi kông ng z kæh-nying?”

> 22 就搭渠講，“爾是何人？好畀我許去回報差我來主子。爾自己講爾是何人？”

·23 Ge kông, “Ziang sin-ts Yi-se-ô kông, ‘Ze hông-yia yiu nying-keh sing-ing ao-hyiang, kông, P'u-dzih Cü-keh lu,’ [Y.40.3.] keh ziu-z ngô.’”

> 23 渠講，“像先知以賽亞講，‘在荒野有人個聲音謳響，講，鋪直主個路，’箇就是我。’”

·24 Su ts'a-le-keh z Fæh-li-se nying.

> 24 所差來個是法利賽人。

·25 Ge-he yi meng Iah-'ön, kông, “Ng ziah feh-z Kyi-toh, yi feh-z Yi-li-ô, yi feh-z keh sin-ts-nying, ng tsa-sang 'ang si-li?”

> 25 渠許又問約翰，講，“爾若弗是基督，又弗是以利亞，又弗是箇先知人，爾怎生行洗禮？”

·26 Iah-'ön we-teh ge-he, kông, “Ngô z yüong shü 'ang si-li: yiu Ih-yü gyi ze ng-he cong-yiang, z ng-he feh sih-teh,

> 26 約翰回答渠許，講，“我是用水行洗禮：有一位徛在爾許中央，是爾許弗識得，

·27 ziu-z, dz-jü ngô le-keh pi ngô wæ tsao, lin ka Ge 'a-ta ngô feh kön-tông.”

> 27 就是，遲如我來個比我還早，連解渠鞋帶我弗敢當。”

·28 Keh-sih z-kön ze Iah-dæn 'o-nga Pah-da-pô-læh tso, ziu-z Iah-'ön 'ang si-li su-ze.

> 28 箇些事幹在約但河外伯大巴喇做，就是約翰行洗禮所在。

·29 DI-NYI nyih Iah-'ön mông-djôh Yia-su tao ge su-ze le, ziu kông, “Mông Zông-ti-keh Siao-yiang, z peh si-zông-keh ze tæn-k'e!

> 29 第二日約翰望着耶穌到渠所在來，就講，“望上帝個小羊，是畀世上個罪擔去！

·30 Keh z ngô su kông, ‘Yiu ih-ke Nying dz-jü ngô le, pi ngô wæ tsao: ing-yü Ge z tsao-jü ngô.’

> 30 箇是我所講，‘有一個人遲如我來，比我還早：因爲渠是早如我。’

·31 Ngô yi-zin feh sih-teh Ge; dæn-z ngô yüong shü 'ang si-li, z iao hyin Ge c'ih-le peh Yi-seh-lih nying.”

> 31 我以前弗識得渠；但是我用水行洗禮，是要顯渠出來畀以色列人。”

·32 Iah-'ön yi tso kyin-tsing, kông, “Ngô mông-djôh Sing-Ling ziang bôh-kön jong t'in kông-lôh; ding ze Ge zông-deo.

> 32 約翰又做見證，講，“我望着聖靈像{薄}鴿從天降落；停在渠上頭。

·33 Ngô feh sih-teh Ge: tsih-z ts'a ngô yüong shü 'ang si-li Cü-ts, Ge teh ngô kông, ‘Ng mông-djôh Sing-Ling kông-lôh ding ze Ge zông-deo, keh ziu-z yüong Sing-Ling 'ang si-li Cü-ts.’

> 33 我弗識得渠：只是差我用水行洗禮主子，渠搭我講，‘爾望着聖靈降落停在渠上頭，箇就是用聖靈行洗禮主子。’

·34 Ngô mông-djôh ku, su-i kyin-tsing Ge z Zông-ti-keh N-ts.”

> 34 我望着過，所以見證渠是上帝個兒子。”

·35 Di-nyi nyih Iah-'ön yi gyi-kæn, yiu liang-ke meng-du jü-de;

> 35 第二日約翰又徛{簡}，有兩個門徒聚隊；

·36 mông Yia-su ze-teh tseo, ziu kông, “Mông Zông-ti-keh Siao-yiang!”

> 36 望耶穌在{搭}走，就講，“望上帝個小羊！”

·37 Keh liang-ke meng-du t'ing-djôh ge kông, ziu keng Yia-su.

> 37 箇兩個門徒聽着渠講，就跟耶穌。

·38 Yia-su le-cün, mông ge-he keng-tseo, ziu kông, “Ng-he iao zah-m?” Ge-he kông, “Læh-pi, Ng djü ze 'ah-yi?” (Læh-pi fæn-c'ih-le ziu-z sin-sang.)

> 38 耶穌{擂}轉，望渠許跟走，就講，“爾許要甚麼？”渠許講，“拉比，爾住在{何}{裏}？”（拉比翻出來就是先生。）

·39 Yia-su teh ge-he kông, “Hao le mông.” Ge-he k'e mông Ge djü-keh su-ze, keh nyih teh Ge jü-de djü: keh z-'eo mao sing z tsing.

> 39 耶穌搭渠許講，“好來望。”渠許去望渠住個所在，箇日搭渠聚隊住：箇時候毛申時正。

·40 Keh liang-ke t'ing-djôh Iah-'ön shih-wa keng Yia-su cü-ts, ih-ke z Si-meng Pi-teh-keh hyüong-di Ön-teh-lih.

> 40 箇兩個聽着約翰說話跟耶穌主子，一個是西門彼得個兄弟安得烈。

·41 Ge sin zing-djôh z-kyi hyüong-di Si-meng, teh ge kông, “Ngô-he yi-kying zing-djôh Mi-se-ô:” (Mi-se-ô fæn-c'ih-le ziu-z Kyi-toh:)

> 41 渠先尋着自己兄弟西門，搭渠講，“我許已經尋着彌賽亞：”（彌賽亞翻出來就是基督：）

·42 ziu ta ge kyin Yia-su. Yia-su mông ge, kông, “Ng z Iah-nô-keh n-ts Si-meng: 'eo-le we ts'ing-hwu ng Kyi-fæh.” (Kyi-fæh, fæn-c'ih-le ziu-z Pi-teh.)

> 42 就帶渠見耶穌。耶穌望渠，講，“爾是約拿個兒子西門：後來會稱呼爾磯法。”（磯法，翻出來就是彼得。）

·43 DI-NYI nyih Yia-su siang tao Kô-li-li k'e, p'ong-djôh Fi-lih, teh ge kông, “Keng Ngô le.”

> 43 第二日耶穌想到加利利去，碰着腓力，搭渠講，“跟我來。”

·44 Fi-lih z Pah-se-da nying, ziu-z Ön-teh-lih teh Pi-teh peng-zing.

> 44 腓力是伯賽大人，就是安得烈搭彼得本城。

·45 Fi-lih zing-djôh Nô-dæn-nyih, teh ge kông, “Mo-si ze leh-fæh shü teh sin-ts-nying su kông Cü-ts, ngô-he zing-djôh; ziu-z Nô-sæh-læh Nying, Iah-seh-keh N-ts, Yia-su.”

> 45 腓力尋着拿但業，搭渠講，“摩西在律法書搭先知人所講主子，我許尋着；就是拿撒勒人，約瑟個兒子，耶穌。”

·46 Nô-dæn-nyih teh ge kông, “Nô-sæh-læh tsa neng-keo c'ih zah-m hao?” Fi-lih kông “Hao le mông.”

> 46 拿但業搭渠講，“拿撒勒怎能夠出甚麼好？”腓力講，“好來望。”

·47 Yia-su mông-djôh Nô-dæn-nyih tao Ge su-ze le, ziu ts-tin ge, kông, “Mông ih-ke lao-zih Yi-seh-lih nying, m-yiu kæn-tsô!”

> 47 耶穌望着拿但業到渠所在來，就指點渠，講，“望一個老實以色列人，無有奸詐！”

·48 Nô-dæn-nyih teh Ge kông, “Ng 'ah-yi nying-teh ngô?” Yia-su we-teh ge kông, “Fi-lih wæ vong ao ng, ng ze vu-hwa-ko jü-'ô, Ngô mông-djôh ng ku.”

> 48 拿但業搭渠講，“爾{何}{裏}認得我？”耶穌回答渠講，“腓力還朆謳爾，爾在無花果樹下，我望着爾過。”

·49 Nô-dæn-nyih we-teh Ge kông, “Fu-ts, Ng z Zông-ti-keh N-ts; Ng z Yi-seh-lih-keh Wông-ti.”

> 49 拿但業回答渠講，“夫子，爾是上帝個兒子；爾是以色列個皇帝。”

·50 Yia-su we-teh ge kông, “Yü Ngô kông, ‘Vu-hwa-kô jü-'ô mông-djôh ng ku,’ ng siang-sing feh? Ng 'eo-le do-jü keh z-kön we mông-djôh.”

> 50 耶穌回答渠講，“爲我講，‘無花果樹下望着爾過，’爾相信弗？爾後來大如箇事幹會望着。”

·51 Yi teh ge kông, “Ngô lao-zih teh ng kông, Jong-kying-yi-'eo ng-he we mông-djôh t'in k'e-k'e, wæ-yiu Zông-ti-keh t'in-s zông-lôh ze Nying-keh N-ts zông-deo.”

> 51 又搭渠講，“我老實搭爾講，從今以後爾許會望着天開開，還有上帝個天使上落在人個兒子上頭。”


## I'ö. 2.

> I'ö. 2.

**_1 Kyi-toh peh shü pin tsiu, 12 tao Kô-pah-nong yi tao Yia-lu-sæh-lang k'e, 14 jong sing-din kön-c'ih tso ma-ma cü-ts. 19 Kông Ge s teh tse-weh z-kön. 23 Yü Ge su tso-keh gyi-z hyü-to siang-sing, dæn-z Yia-su feh peh Z-kyi t'ôh-fu ge-he._**

> **_1 基督畀水變酒，12 到迦百農又到耶路撒冷去，14 從聖殿趕出做買賣主子。19 講渠死搭再活事幹。23 爲渠所做個奇事許多相信，但是耶穌弗畀自己託付渠許。_**

·1 DI-SÆN nyih ze Kô-li-li-keh Kô-nô yiu nying c'ü-ts'ing: Yia-su-keh nyiang ze-kæn.

> 1 第三日在加利利個迦拿有人娶親：耶穌個娘在{簡}。

·2 Yia-su teh meng-du ah ts'ing k'e.

> 2 耶穌搭門徒也請去。

·3 Tsiu feh keo, Yia-su-keh nyiang teh Ge kông, “Ge-he tsiu m-gao.”

> 3 酒弗夠，耶穌個娘搭渠講，“渠許酒無爻。”

·4 Yia-su teh ge kông, “Nyiang, Ngô teh ng zao siang-kön? Ngô z-'eo wæ vong tao.”

> 4 耶穌搭渠講，“娘，我搭爾{唣}相干？我時候還朆到。”

·5 Ge nyiang teh yüong-nying kông, “Ge væn-pah feng-fu ng, hao tso.”

> 5 渠娘搭用人講，“渠凡百吩咐爾，好做。”

·6 Tsiao Yiu-t'a nying kyih-zing-keh kwe-kyü, ze-kæn yiu loh-k'eo zih-shü kông, me-k'eo yiu liang-sæn tæn shü hao din.

> 6 照猶太人潔淨個規矩，在{簡}有六口石水缸，每口有兩三擔水好墊。

·7 Yia-su teh yüong-nying kông, “Ng-he yüong shü din-mön shü-kông.” Ge-he din-mön tao kông-k'eo.

> 7 耶穌搭用人講，“爾許用水墊滿水缸。”渠許墊滿到缸口。

·8 Yi kông, “Hao yiao-c'ih, peh tsong-kwön.” Ge-he do-k'e.

> 8 又講，“好舀出，畀總管。”渠許馱去。

·9 Keh shü pin tsiu tsong-kwön zông-djôh, feh hyiao-teh z 'ah-yi le (yiao shü-keh yüong-nying hyiao-teh), tsong-kwön ziu ao sing-lông,

> 9 箇水變酒總管嚐着，弗曉得是{何}{裏}來（舀水個用人曉得），總管就謳新郎，

·10 teh ge kông, “Cong-nying tu sin yüong hao tsiu; teng-tao ky'üoh kw'a-liao, ziu t'e-pæn-ting: ng fæn-cün liu hao tsiu tao yin-ze.”

> 10 搭渠講，“衆人都先用好酒；等到喫快了，就推板{點}：爾反轉留好酒到現在。”

·11 Keh z Yia-su deo-ih-ke zing-tsih tso ze Kô-li-li-keh Kô-nô, hyin-c'ih Ge yüong-wa; meng-du ziu siang-sing Ge.

> 11 箇是耶穌頭一個神跡做在加利利個迦拿，顯出渠榮華；門徒就相信渠。

·12 Keh z-kön ts-'eo, Yia-su teh Ge nyiang, hyüong-di, meng-du, jü-de lôh Kô-pah-nong; djü ze-kæn m kyi-nyih.

> 12 箇事幹之後，耶穌搭渠娘，兄弟，門徒，聚隊落迦百農；住在{簡}無幾日。

·13 YIU-T'A nying-keh Yü-yiah-tsih kw'a tao, Yia-su zông Yia-lu-sæh-lang.

> 13 猶太人個逾越節快到，耶穌上耶路撒冷。

·14 Ze sing-din mông-djôh yiu ma ngeo, yiang, bôh-kön, wæ-yiu de dong-din cü-ts zo-kæn:

> 14 在聖殿望着有賣牛，羊，{薄}鴿，還有兌銅鈿主子坐{簡}：

·15 Ge ziu yüong zing tso pin, peh ngeo teh yiang tu kön-c'ih sing-din; yi tao-gao de dong-din-keh nying-ts, fæn-tao ge gyü-côh;

> 15 渠就用繩做鞭，畀牛搭羊都趕出聖殿；又倒爻兌銅鈿個銀子，反倒渠櫃桌；

·16 yi teh ma bôh-kön cü-ts kông, “Keh meh-z do-k'e; hyiao peh Ngô Vu-ts'ing-keh oh tông ma-ma-keh oh.”

> 16 又搭賣{薄}鴿主子講，“箇物事馱去；{=休要}畀我父親個屋當買賣個屋。”

·17 Ge meng-du kyi-teh shü-li yiu sia-lôh, kông, “Ngô yü Ng-keh oh sing-li dziah-kyih.” [S.69.9.]

> 17 渠門徒記得書裏有寫落，講，“我爲爾個屋心裏着急。”

·18 Yiu-t'a nying we-teh Ge kông, “Ng kyi-zin tso keh-sih z-kön, yiu zah-m gyi-z hao peh ngô-he mông?”

> 18 猶太人回答渠講，“爾既然做箇些事幹，有甚麼奇事好畀我許望？”

·19 Yia-su we-teh ge-he kông, “Ng-he ts'ah-gao keh din, sæn-nyih kong-fu Ngô we ky'i-zao ge.”

> 19 耶穌回答渠許講，“爾許拆爻箇殿，三日工夫我會起造渠。”

·20 Yiu-t'a nying kông, “Ky'i-zao keh din mao s-zih-loh nyin, Ng sæn-nyih kong-fu we ky'i-zao ge feh?”

> 20 猶太人講，“起造箇殿毛四十六年，爾三日工夫會起造渠弗？”

·21 Dæn-z Yia-su kông keh shih-wa z peh din ts-tin Z-kyi kyi-sing.

> 21 但是耶穌講箇說話是畀殿指點自己{己}身。

·22 Yia-su jong s-nying cong-yiang weh-cün-le ts-'eo, Ge meng-du kyi-nyin Ge yiu keh shih-wa teh ge-he kông-ku; ziu siang-sing Sing-shü, teh Yia-su su kông shih-wa.

> 22 耶穌從死人中央活轉來之後，渠門徒記念渠有箇說話搭渠許講過；就相信聖書，搭耶穌所講說話。

·23 Yia-su ze Yia-lu-sæh-lang Yü-yiah-tsih z-'eo, yiu hyü-to nying mông Ge su tso-keh gyi-z ziu siang-sing Ge ming-deo.

> 23 耶穌在耶路撒冷逾越節時候，有許多人望渠所做個奇事就相信渠名頭。

·24 Dæn-z Yia-su feh peh Z-kyi t'ôh-fu ge-he, ing-yü Ge hyiao-teh cong-nying;

> 24 但是耶穌弗畀自己託付渠許，因爲渠曉得衆人；

·25 nying-keh z-kön ah feh yüong bih-nying tso kyin-tsing; ing-yü Ge z hyiao-teh nying-keh sing-i.

> 25 人個事幹也弗用別人做見證；因爲渠是曉得人個心意。


## I'ö. 3.

> I'ö. 3.

**_1 Kyi-toh t'ong-ts Nyi-ko-ti-meo pih iao djong-sang. 14 Kao-hyüing ge iao siang-sing Yia-su de nying s. 16 Zông-ti tsa-sang e-sih si-zông nying. 18 Feh siang-sing cü-ts z ding-ze. 23 Iah-'ön 'ang si-li, yi te-tsing Yia-su z Kyi-toh._**

> **_1 基督通知尼哥底母必要重生。14 教訓渠要相信耶穌代人死。16 上帝怎生愛惜世上人。18 弗相信主子是定罪。23 約翰行洗禮，又對證耶穌是基督。_**

·1 Yiu ih-ke Fæh-li-se nying, ming-z Nyi-ko-ti-meo, z Yiu-t'a nying-keh kwön:

> 1 有一個法利賽人，名字尼哥底母，是猶太人個官：

·2 ge yia-li le kyin Yia-su, kông, “Fu-ts, ngô-he hyiao-teh Ng z jong Zông-ti le-keh Sin-sang: ing-yü Ng su tso-keh gyi-z, ziah feh-z Zông-ti jü-de, m-nying neng-keo tso.”

> 2 渠夜裏來見耶穌，講，“夫子，我許曉得爾是從上帝來個先生：因爲爾所做個奇事，若弗是上帝聚隊，無人能夠做。”

·3 Yia-su we-teh ge kông, “Ngô lao-zih teh ng kông, Ih-ke nying ziah feh-z djong-sang, feh neng mông-djôh Zông-ti-keh koh.”

> 3 耶穌回答渠講，“我老實搭爾講，一個人若弗是重生，弗能望着上帝個國。”

·4 Nyi-ko-ti-meo teh Ge kông, “Nying yi-kying lao-gao tsa neng-keo djong-sang? Hao djong-zih nyiang-t'e sang-c'ih-le feh?”

> 4 尼哥底母搭渠講，“人已經老爻怎能夠重生？好重入娘胎生出來弗？”

·5 Yia-su we-teh kông, “Ngô lao-zih teh ng kông, Ih-ke nying ziah feh jong shü teh Sing-Ling sang-c'ih-le, feh neng tsing Zông-ti-keh koh.

> 5 耶穌回答講，“我老實搭爾講，一個人若弗從書搭聖靈生出來，弗能進上帝個國。

·6 Jong nyüoh-sing sang-keh z nyüoh-sing, jong Sing-Ling sang-keh z ling.

> 6 從肉身生個是肉身，從聖靈生個是靈。

·7 Ngô teh ng kông, Ng-he pih iao djong-sang, feh yüong gyi-kwa.

> 7 我搭爾講，爾許必要重生，弗用奇怪。

·8 Fong bing ge-z c'ü, ng-he t'ing-djôh ge sing-hyiang, feh hyiao-teh jong 'ah-yi le, tao 'ah-yi k'e: væn-pah jong Sing-Ling sang-keh ah-z keh-yiang-ts.”

> 8 風憑渠自吹，爾許聽着渠聲響，弗曉得從{何}{裏}來，到{何}{裏}去：凡百從聖靈生個也是箇樣子。”

·9 Nyi-ko-ti-meo we-teh Ge kông, “Tsa neng-keo yiu keh z-kön?”

> 9 尼哥底母回答渠講，“怎能夠有箇事幹？”

·10 Yia-su we-teh ge kông, “Ng z Yi-seh-lih nying-keh sin-sang, wæ feh hyiao-teh keh z-kön?

> 10 耶穌回答渠講，“爾是以色列人個先生，還弗曉得箇事幹？

·11 Ngô lao-zih teh ng kông, Ngô-he su kông z-kyi hyiao-teh, su kyin-tsing z-kyi mông-djôh-ku; tsih-z ng-he feh tsih-ziu Ngô-he-keh kyin-tsing.

> 11 我老實搭爾講，我許所講自己曉得，所見證自己望着過；只是爾許弗接受我許個見證。

·12 Ngô teh ng-he kông si-zông z-kön, ng-he kyi-zin feh siang-sing, ziah teh ng-he kông t'in-zông z-kön, tsa neng-keo siang-sing?

> 12 我搭爾許講世上事幹，爾許既然弗相信，若搭爾許講天上事幹，怎能夠相信？

·13 Jong t'in kông-lôh, ning-gyiu ze t'in, Nying-keh N-ts ts-nga, m-nying sing-zông t'in ku.

> 13 從天降落，仍舊在天，人個兒子之外，無人升上天過。

·14 Ziang Mo-si ze hông-yia peh zô di-zông, Nying-keh N-ts ah pih iao keh-yiang-ts di-zông:

> 14 像摩西在荒野畀蛇提上，人個兒子也必要箇樣子提上：

·15 peh væn-pah siang-sing Ge cü-ts fe djü-mih, tu hao teh-djôh üong-yün weh-ming.

> 15 畀凡百相信渠主子{=弗會}除滅，都好得着永遠活命。

·16 “Ing-yü Zông-ti e-sih si-zông, zing-ts-ü s-lôh Ge doh-ke N-ts, peh væn-pah siang-sing Ge fe djü-mih, tu hao teh-djôh üong-yün weh-ming.

> 16 “因爲上帝愛惜世上，甚至於賜落渠獨個兒子，畀凡百相信渠{=弗會}除滅，都好得着永遠活命。

·17 Zông-ti ts'a Ge N-ts tao si-zông le, feh-z le ding si-zông-keh ze; z peh si-zông k'ao Ge hao teh-djôh kyiu.

> 17 上帝差渠兒子到世上來，弗是來定世上個罪；是畀世上靠渠好得着救。

·18 Siang-sing Ge cü-ts fe ding-ze: feh siang-sing cü-ts yi-kying ding-ze, ing-yü feh siang-sing Zông-ti doh-ke N-ts-keh ming-deo.

> 18 相信渠主子{=弗會}定罪：弗相信主子已經定罪，因爲弗相信上帝獨個兒子個名頭。

·19 Ding-ze z keh yün-ku, yiu liang-kwông tao si-zông le, nying hwön-hyi heh-ön hao-jü liang-kwông: ing-yü ge-he 'ang-yü z ôh.

> 19 定罪是箇緣故，有亮光到世上來，人歡喜黑暗好如亮光：因爲渠許行爲是惡。

·20 Væn-pah tso fi-li cü-ts z ky'i-'eng liang-kwông, ah feh tao liang-kwông le, sang-teh tsah-væh ge-keh 'ang-yü.

> 20 凡百做非禮主子是氣恨亮光，也弗到亮光來，省得責罰渠個行爲。

·21 I-jing tsing dao-li cü-ts we tao liang-kwông le, hao hyin-c'ih ge-keh 'ang-yü z ze-ü Zông-ti tso-keh.”

> 21 依順真道理主子會到亮光來，好顯出渠個行爲是在於上帝做個。”

·22 KEH-SIH z-kön ts-'eo, Yia-su teh Ge meng-du tao Yiu-t'a di-fông; teh ge-he jü-de tæn-kôh, ze-kæn 'ang si-li.

> 22 箇些事幹之後，耶穌搭渠門徒到猶太地方；搭渠許聚隊耽擱，在{簡}行洗禮。

·23 Iah-'ön ze Sæh-lang lin-gying-keh E-neng ah 'ang si-li, ing-yü ze-kæn shü to: nying tu le ziu si-li.

> 23 約翰在撒冷連近個哀嫩也行洗禮，因爲在{簡}水多：人都來受洗禮。

·24 Keh z-'eo Iah-'ön wæ-vong kwæn-lôh kæn-lao.

> 24 箇時候約翰還朆關落監牢。

·25 Iah-'ön-keh meng-du teh Yiu-t'a nying bin-leng kyih-zing-keh kwe-kyü.

> 25 約翰個門徒搭猶太人辯論潔淨個規矩。

·26 Ge-he tao Iah-'ön su-ze le, teh ge kông, “Fu-ts, zin-deo teh ng jü-de ze Iah-dæn 'o-nga, ng peh Ge tso kyin-tsing Cü-ts, yin-ze Ge 'ang si-li, cong-nying tu tao Ge su-ze.”

> 26 渠許到約翰所在來，搭渠講，“夫子，前頭搭爾聚隊在約但河外，爾畀渠做見證主子，現在渠行洗禮，衆人都到渠所在。”

·27 Iah-'ön we-teh, kông, “Nying ziah feh-z jong t'in s-peh ge, ih-yiang tu teh-feh-djôh.

> 27 約翰回答，講，“人若弗是從天賜畀渠，一樣都得弗着。

·28 Ng-he z-kyi hao peh ngô tso kyin-tsing, ngô kông-ku, Ngô feh-z Kyi-toh, z ze Ge yi-zin ts'a-le.

> 28 爾許自己好畀我做見證，我講過，我弗是基督，是在渠以前差來。

·29 C'ü sing-vu-keh z sing-lông: sing-lông-keh bong-yiu gyi-teh t'ing, yü t'ing-djôh sing-lông-keh sing-ing ziu ting kao-hying: ngô-keh kao-hying yin-ze z mön-coh.

> 29 娶新婦個是新郎：新郎個朋友徛{搭}聽，爲聽着新郎個聲音就頂高興：我個高興現在是滿足。

·30 Ge pih iao hying-wông, ngô pih iao se-ziah.

> 30 渠必要興旺，我必要衰弱。

·31 Jong zông-deo le-keh z ze væn-veh-ts-zông: c'ih-ü di, z joh-ü di, ah kông joh-ü di shih-wa: jong t'in le-keh z ze væn-veh-ts-zông.

> 31 從上頭來個是在萬物之上：出於地，是屬於地，也講屬於地說話：從天來個是在萬物之上。

·32 Ge kyin-tsing Z-kyi su mông-djôh su t'ing-djôh z-kön; tsih-z m-nying tsih-ziu Ge kyin-tsing.

> 32 渠見證自己所望着所聽着事幹；只是無人接受渠見證。

·33 Tsih-ziu Ge kyin-tsing cü-ts, tang ing piao-ming Zông-ti z tsing-keh.

> 33 接受渠見證主子，打印表明上帝是真個。

·34 Ing-yü Zông-ti su ts'a-le-keh z djün Zông-ti shih-wa: Zông-ti s-peh Ge Sing-Ling z m-yiu 'æn-liang.

> 34 因爲上帝所差來個是傳上帝說話：上帝賜畀渠聖靈是無有限量。

·35 Vu-ts'ing e-sih N-ts, peh væn-veh kao-de Ge siu-li.

> 35 父親愛惜兒子，畀萬物交代渠手裏。

·36  Siang-sing N-ts cü-ts yiu üong-yün weh-ming; feh siang-sing N-ts cü-ts fe mông-djôh weh-ming, tsih-yiu Zông-ti-keh nu-ky'i dziang ze ge zông-deo.

> 36 相信兒子主子有永遠活命；弗相信兒子主子{=弗會}望着活命，只有上帝個怒氣長在渠上頭。


## I'ö. 4.

> I'ö. 4.

**_1 Kyi-toh teh Sæh-mô-li-ô nyü-nying kông wa, yi hyin-ming Ge z Mi-se-ô. 27 Yü-ts meng-du hyi-gyi. 31 Yia-su kông, tso Zông-ti ts-i z Ge liang-zih. 39 Hyü-to Sæh-mô-li-ô nying siang-sing Ge. 43 Tao Kô-li-li k'e, ze Kô-pah-nong i kwön-keh n-ts._**

> **_1 基督搭撒馬利亞女人講話，又顯明渠是彌賽亞。27 爲之門徒希奇。31 耶穌講，做上帝旨意是渠糧食。39 許多撒馬利亞人相信渠。43 到加利利去，在迦百農醫官個兒子。_**

·1 Cü hyiao-teh Fæh-li-se nying t'ing-djôh Yia-su Z-kyi siu meng-du, 'ang si-li, to-jü Iah-'ön

> 1 主曉得法利賽人聽着耶穌自己收門徒，行洗禮，多如約翰。

·2 (feh-z Yia-su Z-kyi, z Ge meng-du 'ang si-li),

> 2 （弗是耶穌自己，是渠門徒行洗禮），

·3 Ge ziu li-k'e Yiu-t'a, cün tao Kô-li-li.

> 3 渠就離開猶太，轉到加利利。

·4 Ge pih iao ku Sæh-mô-li-ô.

> 4 渠必要過撒馬利亞。

·5 Tao Sæh-mô-li-ô ih-ke zing-li di-ming Jü-kô, z teh Ngô-kôh s-peh ge n-ts Iah-seh-keh di lin-gying:

> 5 到撒馬利亞一個城裏地名敘加，是搭雅各賜畀渠兒子約瑟個地連近：

·6 kæn-min yiu Ngô-kôh-keh shü-tsing; Yia-su tseo-lu ky'üoh-lih, ziu zo ze shü-tsing-pin: z-'eo mao ng z tsing.

> 6 {簡}面有雅各個水井；耶穌走路喫力，就坐在水井邊：時候毛午時正。

·7 Yiu ih-ke Sæh-mô-li-ô nyü-nying le tang shü: Yia-su teh ge kông, “Shü peh Ngô hæh ting.”

> 7 有一個撒馬利亞女人來打水：耶穌搭渠講，“水畀我喝{點}。”

·8 Meng-du z tao zing-li k'e ma meh-z ky'üoh.

> 8 門徒是到城裏去買物事喫。

·9 Keh Sæh-mô-li-ô nyü-nying teh Ge kông, “Ng, z Yiu-t'a nying, tsa-sang meng ngô Sæh-mô-li-ô nyü-nying t'ao shü hæh?” (ing-yü Yiu-t'a nying teh Sæh-mô-li-ô nying z feh le-k'e.)

> 9 箇撒馬利亞女人搭渠講，“爾，是猶太人，怎生問我撒馬利亞女人討水喝？”（因爲猶太人搭撒馬利亞人是弗來去。）

·10 Yia-su we-teh ge kông, “Ng ziah hyiao-teh Zông-ti-keh eng-s, wæ-yiu teh ng kông, ‘shü peh Ngô hæh ting’ Cü-ts z kæh-nying, ng tsong we gyiu Ge, Ge yiu weh shü s-peh ng.”

> 10 耶穌回答渠講，“爾若曉得上帝個恩賜，還有搭爾講，‘水畀我喝{點}’主子是何人，爾總會求渠，渠有活水賜畀爾。”

·11 Nyü-nying teh Ge kông, “Sin-sang, Ng m-yiu shü-dong, tsing yi sing: Ng 'ah-yi yiu keh weh-shü?

> 11 女人搭渠講，“先生，爾無有水桶，井又深：爾{何}{裏}有箇活水？

·12 Keh shü-tsing z ngô-he tsu-tsong Ngô-kôh peh ngô-he, ge z-kyi teh ge n-ts, teh cong-sang, tu hæh keh shü, Ng z do-jü ge feh.”

> 12 箇水井是我許祖宗雅各畀我許，渠自己搭渠兒子，搭衆生，都喝箇水，爾是大如渠弗。”

·13 Yia-su we-teh ge kông, “Væn-pah hæh keh shü wæ iao k'eo-k'eh:

> 13 耶穌回答渠講，“凡百喝箇水還要口渴：

·14 ziah-z hæh Ngô s-peh ge-keh shü üong-yün fe k'eo-k'eh; Ngô s-peh ge shü we ze ge sing-li zing shü-nyün, üong-c'ih tao üong-yün weh-ming.”

> 14 若是喝我賜畀渠個水永遠{=弗會}口渴；我賜畀渠水會在渠心裏成水源，湧出到永遠活命。”

·15 Nyü-nying teh ge kông, “Sin-sang, peh ngô keh shü; peh ngô fe k'eo-k'eh, ah feh tao i le tang shü.”

> 15 女人搭渠講，“先生，畀我箇水；畀我{=弗會}口渴，也弗到{倚}來打水。”

·16 Yia-su teh ge kông, “K'e ao ng-keh dziang-fu jü-de tao i le.”

> 16 耶穌搭渠講，“去謳爾個丈夫聚隊到{倚}來。”

·17 Nyü-nying we-teh kông, “Ngô m-yiu dziang-fu.” Yia-su teh ge kông, “Ng kông, m-yiu dziang-fu shih-wa z tsing:

> 17 女人回答講，“我無有丈夫。”耶穌搭渠講，“爾講，無有丈夫說話是真：

·18 ing-yü ng yi-kying yiu ng-ke dziang-fu; ng yin-ze su yiu feh-z ng-z-keh dziang-fu: keh-kyü wa ng feh dzæn.”

> 18 因爲爾已經有五個丈夫；爾現在所有弗是爾自個丈夫：箇句話爾弗賺。”

·19 Nyü-nying teh Ge kông, “Sin-sang, ngô mông Ng z sin-ts-nying.

> 19 女人搭渠講，“先生，我望爾是先知人。

·20 Ngô-he tsu-tsong ze keh-tu sæn tso li-pa; ng-he kông Yia-lu-sæh-lang z ing-ke tso li-pa-keh su-ze.”

> 20 我許祖宗在箇堵山做禮拜；爾許講耶路撒冷是應該做禮拜個所在。”

·21 Yia-su teh ge kông, “Nyü-nying, ng hao siang-sing Ngô, z-'eo iao tao, ng-he ah feh ze keh-tu sæn, ah feh ze Yia-lu-sæh-lang, pa Vu-ts'ing.

> 21 耶穌搭渠講，“女人，爾好相信我，時候要到，爾許也弗在箇堵山，也弗在耶路撒冷，拜父親。

·22 Ng-he ze-teh pa ng-he feh hyiao-teh: ngô-he su pa ngô-he hyiao-teh; ing-yü kyiu-sing z c'ih-ü Yiu-t'a nying.

> 22 爾許在{搭}拜爾許弗曉得：我許所拜我許曉得；因爲救星是出於猶太人。

·23 Z-'eo iao tao, ziu-z yin-ze, lao-zih tso li-pa cü-ts we yüong ling-sing teh zing-zih pa Vu-ts'ing: ing-yü Vu-ts'ing iao keh-yiang-ts nying pa Ge.

> 23 時候要到，就是現在，老實做禮拜主子會用靈性搭誠實拜父親：因爲父親要箇樣子人拜渠。

·24 Zông-ti z Ling: pa Ge cü-ts iao yüong ling-sing teh zing-zih pa Ge.”

> 24 上帝是靈：拜渠主子要用靈性搭誠實拜渠。”

·25 Nyü-nying teh Ge kông, “Ngô hyiao-teh Mi-se-ô le-gao (ziu-z ts'ing-hwu Kyi-toh): Ge ih-le, yiang-yiang we t'ong-ts ngô-he.”

> 25 女人搭渠講，“我曉得彌賽亞來爻（就是稱呼基督）：渠一來，樣樣會通知我許。”

·26 Yia-su teh ge kông, “Ngô teh ng ze-teh kông, ziu-z Ge.”

> 26 耶穌搭渠講，“我搭爾在{搭}講，就是渠。”

·27 Keh z-'eo meng-du cün-le; gyi-kwa Yia-su teh keh nyü-nying ze-teh kông; dæn-z m-nying kông, “Ng iao zah-m?” 'oh-tsia, “Zao yün-ku teh nyü-nying kông?”

> 27 箇時候門徒轉來；奇怪耶穌搭箇女人在{搭}講；但是無人講，“爾要甚麼？”或者，“{唣}緣故搭女人講？”

·28 Nyü-nying fông-lôh shü-dong, tao zing-li k'e, teh cong-nying kông,

> 28 女人放落水桶，到城裏去，搭衆人講，

·29 “Hao le, mông ih-ke Nying, ngô ih-ts'ih su tso Ge tu teh ngô kông-ku: keh ky'i feh-z Kyi-toh?”

> 29 “好來，望一個人，我一切所做渠都搭我講過：箇豈弗是基督？”

·30 Ge-he ziu jong zing-li tseo-c'ih, tao Yia-su su-ze.

> 30 渠許就從城裏走出，到耶穌所在。

·31 Nyü-nying k'e ts-'eo, meng-du teh Yia-su kông, “Fu-ts, ts'ing ky'üoh.”

> 31 女人去之後，門徒搭耶穌講，“夫子，請喫。”

·32 Yia-su teh ge kông, “Ngô yiu liang-zih hao ky'üoh z ng-he feh hyiao-teh.”

> 32 耶穌搭渠講，“我有糧食好喫是爾許弗曉得。”

·33 Meng-du jü-de kông, “Yiu nying do-le peh Ge ky'üoh-ku feh?”

> 33 門徒聚隊講，“有人馱來畀渠喫過弗？”

·34 Yia-su teh ge-he kông, “I-jing ts'a Ngô le Cü-ts-keh ts-i, tso-zing Ge z-kön, keh ziu-z Ngô liang-zih.

> 34 耶穌搭渠許講，“依順差我來主子個旨意，做成渠事幹，箇就是我糧食。

·35 Ng-he ky'i feh-z kông, ‘Tse z s-ke nyüih, siu-keh z-'eo tao-gao?’ Ngô teh ng kông, Ng-he ngæn nyiang-zông mông di-yiang, yi-kying zing-joh hao siu-keh.

> 35 爾許豈弗是講，‘再是四個月，收割時候到爻？’我搭爾講，爾許眼仰上望地垟，已經成熟好收割。

·36 Siu-keh cü-ts teh-djôh kong-din, tsih-shoh ko-ts tao üong-yün weh-ming; hao peh tsæh-cong teh siu-keh cü-ts jü-de kw'a-weh.

> 36 收割主子得着工鈿，積蓄果子到永遠活命；好畀撒種搭收割主子聚隊快活。

·37 Joh-nyü kông, ‘Ih-ke tsæh-cong, bih-ke siu-keh.’ Keh-kyü shih-wa tsing z.

> 37 俗語講，‘一個撒種，別個收割。’箇句說話真是。

·38 Ng-he vong lao-loh-keh, Ngô ts'a ng-he k'e siu-keh: bih-nying lao-loh-ku, ng-he k'e siu ge-he su lao-loh-keh.”

> 38 爾許朆勞碌個，我差爾許去收割：別人勞碌過，爾許去收渠許所勞碌個。”

·39 Yü keh nyü-nying tso te-tsing kông, “Ngô ih-ts'ih su tso Ge tu teh ngô kông,” keh zing-li ziu yiu hyü-to Sæh-mô-li-ô nying siang-sing Ge.

> 39 爲箇女人做對證講，“我一切所做渠都搭我講，”箇城裏就有許多撒馬利亞人相信渠。

·40 Su-i Sæh-mô-li-ô nying tao Yia-su su-ze, ts'ing Ge jü-de djü: Ge ziu ze-kæn djü liang-nyih.

> 40 所以撒馬利亞人到耶穌所在，請渠聚隊住：渠就在{簡}住兩日。

·41 Yü Ge-z shih-wa siang-sing Ge cü-ts kah-nga to;

> 41 爲渠自說話相信渠主子格外多；

·42 ziu teh keh nyü-nying kông, “Ngô-he yin-ze siang-sing, feh-z yü ng shih-wa; ing-yü ngô-he z-kyi t'ing-djôh-ku, hyiao-teh keh lao-zih z Kyi-toh, si-zông-keh Kyiu-Cü.”

> 42 就搭箇女人講，“我許現在相信，弗是爲爾說話；因爲我許自己聽着過，曉得箇老實是基督，世上個救主。”

·43 KU liang-nyih, Yia-su li-k'e keh su-ze tao Kô-li-li.

> 43 過兩日，耶穌離開箇所在到加利利。

·44 Ing-yü Yia-su Z-kyi kông, “Sin-ts-nying ze ge-z di-fông fe tseng-djong.”

> 44 因爲耶穌自己講，“先知人在渠自地方{=弗會}尊重。”

·45 Tseo tao Kô-li-li, Kô-li-li nying yi-kying mông-djôh Yia-su ze Yia-lu-sæh-lang tsih-ts' z-'eo væn-pah su tso, ziu tsih-ziu Ge: ing-yü ge-he ah k'e siu tsih-ts'.

> 45 走到加利利，加利利人已經望着耶穌在耶路撒冷節❓時候凡百所做，就接受渠：因爲渠許也去守節❓。

·46 Yia-su yi tseo tao Kô-li-li-keh Kô-nô, ziu-z peh shü pin tsiu-keh su-ze. Yiu koh-wông sing-pin ih-ke kwön, ge-keh n-ts ze Kô-pah-nong sang-bing:

> 46 耶穌又走到加利利個迦拿，就是畀水變酒個所在。有國王身邊一個官，渠個兒子在迦百農生病：

·47 t'ing-djôh Yia-su jong Yiu-t'a tao Kô-li-li le, ziu k'e kyin Ge, ts'ing Ge lôh-le i ge-keh n-ts; ing-yü kw'a iao s.

> 47 聽着耶穌從猶太到加利利來，就去見渠，請渠落來醫渠個兒子；因爲快要死。

·48 Yia-su teh ge kông, “Ng-he ziah feh mông-djôh zing-tsih teh gyi-z, tsong feh siang-sing.”

> 48 耶穌搭渠講，“爾許若弗望着神跡搭奇事，總弗相信。”

·49 Keh kwön teh Ge kông, “Ngô n-ts wæ vong s, gyiu Cü lôh-k'e.”

> 49 箇官搭渠講，“我兒子還朆死，求主落去。”

·50 Yia-su teh ge kông, “Ng k'e; ng-keh n-ts weh-gao.” Keh nying siang-sing Yia-su shih-wa, ziu k'e.

> 50 耶穌搭渠講，“爾去；爾個兒子活爻。”箇人相信耶穌說話，就去。

·51 Lôh-k'e z-'eo, ge-keh nu-boh zông-le, t'ong-ts ge, kông, “Ng-keh n-ts weh-gao.”

> 51 落去時候，渠個奴僕上來，通知渠，講，“爾個兒子活爻。”

·52 Ge ziu meng ge-he, bing zao z-'eo hao-gao. Ge-he kông, “Zôh-nyih, mao vi z, nyih t'e-gao.”

> 52 渠就問渠許，病{唣}時候好爻。渠許講，“昨日，毛未時，熱退爻。”

·53 Ah-pang ziu hyiao-teh z Yia-su teh ge kông “Ng-keh n-ts weh-gao” z-'eo; ge z-kyi teh 'eh-kô ziu siang-sing.

> 53 阿伯就曉得是耶穌搭渠講“爾個兒子活爻”時候；渠自己搭合家就相信。

·54 Keh ziu-z Yia-su jong Yiu-t'a cün tao Kô-li-li, su tso di-nyi-ke gyi-z.

> 54 箇就是耶穌從猶太轉到加利利，所做第二個奇事。


## I'ö. 5.

> I'ö. 5.

**_1 Kyi-toh ön-sih-nyih i ih-ke nying sæn-zih-pæh nyin sang bing. 10 Yü Ge ön-sih-nyih i-bing Yiu-t'a nying pih-næn Ge. 17 Yia-su Z-kyi kyin-tsing, yi yüong Vu-ts'ing-keh te-tsing, 32 Iah-'ön-keh kyin-tsing, 36 Ge su tso-keh te-tsing, 39 sing-shü tso kyin-tsing Ge z Zông-ti-keh N-ts._**

> **_1 基督安息日醫一個人三十八年生病。10 爲渠安息日醫病猶太人逼難渠。17 耶穌自己見證，又用父親個對證，32 約翰個見證，36 渠所做個對證，39 聖書做見證渠是上帝個兒子。_**

·1 KEH z-kön ts-'eo, Yiu-t'a nying ih-ke tsih-ts'; Yia-su zông Yia-lu-sæh-lang.

> 1 箇事幹之後，猶太人一個節❓；耶穌上耶路撒冷。

·2 Ze Yia-lu-sæh-lang Yiang-meng lin-gying, yiu ih-ke dz, Hyi-pah-le shih-wa ziu-z Pih-t'u-da, deo-ky'ün yiu ng-ke lông-oh.

> 2 在耶路撒冷羊門連近，有一個池，希伯來說話就是畢土大，頭圈有五個廊屋。

·3 Li-min yiu hyü-to bing-nying tao-kæn, hæh-ngæn, pa-kyiah teh fong-t'æn, teng-'eo dz-li-keh shü dong-ky'i-le.

> 3 裏面有許多病人倒{簡}，瞎眼，跛腳搭瘋癱，等候池裏個水動起來。

·4 Ing-yü yiu z-'eo t'in-s kông-lôh kao-dong dz-li-keh shü; shü dong ts-'eo sin t'iao-lôh cü-ts, feh-leng sang zao-teh bing, ziu jün-yü.

> 4 因爲有時候天使降落攪動池裏個水；水動之後先跳落主子，弗論生{唣}{得}病，就痊癒。

·5 Ze-kæn yiu ih-ke nying, sang-bing sæn-zih-pæh nyin.

> 5 在{簡}有一個人，生病三十八年。

·6 Yia-su mông-djôh ge tao-kæn, hyiao-teh ge bing sang dziang-kyiu, ziu teh ge kông, “Ng iao jün-yü feh?”

> 6 耶穌望着渠倒{簡}，曉得渠病生長久，就搭渠講，“爾要痊癒弗？”

·7 Bing-nying we-teh Ge kông, “Cü, shü dong z-'eo ngô m-yiu nying tông ngô lôh dz-li: ngô z-kyi k'e z-'eo, bih-nying pi ngô sin t'iao-lôh.”

> 7 病人回答渠講，“主，水動時候我無有人擋我落池裏：我自己去時候，別人比我先跳落。”

·8 Yia-su teh ge kông, “Nang-ky'i, do p'u-pæn tseo.”

> 8 耶穌搭渠講，“{儜}起，馱鋪板走。”

·9 Keh nying lih-k'eh jün-yü, ziu do p'u-pæn tseo-k'e. Keh nyih z ön-sih-nyih.

> 9 箇人立刻痊癒，就馱鋪板走去，箇日是安息日。

·10 Yiu-t'a nying ziu teh i jün-yü cü-ts kông, “Kying-nying z ön-sih-nyih; feh ing-ke do p'u-pæn.”

> 10 猶太人就搭醫痊癒主子講，“今日是安息日；弗應該馱鋪板。”

·11 Ge we-teh ge-he kông, “Peh ngô jün-yü Cü-ts, Ge teh ngô kông, ‘Do p'u-pæn tseo.’”

> 11 渠回答渠許講，“畀我痊癒主子，渠搭我講，‘馱鋪板走。’”

·12 Ge-he ziu meng ge, “Ao ng do p'u-pæn tseo Cü-ts z kæh-nying?”

> 12 渠許就問渠，“謳爾馱鋪板走主子是何人？”

·13 I jün-yü cü-ts feh hyiao-teh z kæh-nying: ing-yü keh di-fông yiu hyü-to nying, Yia-su ön-cong tseo-ku.

> 13 醫痊癒主子弗曉得是何人：因爲箇地方有許多人，耶穌暗中走過。

·14 'Eo-deo Yia-su ze sing-din p'ong-djôh ge, teh ge kông, “Ng yi-kying jün-yü: feh-k'o tse væn-ze, sang-teh tsao-næn yüih-fæh li-'e.”

> 14 後頭耶穌在聖殿碰着渠，搭渠講，“爾已經痊癒：弗可再犯罪，省得遭難越發厲害。”

·15 Keh nying ziu k'e t'ong-ts Yiu-t'a nying, kông, “Peh ngô jün-yü z Yia-su.”

> 15 箇人就去通知猶太人，講，“畀我痊癒是耶穌。”

·16 Su-i Yiu-t'a nying pih-næn Yia-su, iao sæh Ge, ing-yü ze ön-sih-nyih tso keh z-kön.

> 16 所以猶太人逼難耶穌，要殺渠，因爲在安息日做箇事幹。

·17 Yia-su we-teh ge-he kông, “Ngô Vu-ts'ing dzih-tao yin-ze su tso z-kön, Ngô ah ze-teh tso.”

> 17 耶穌回答渠許講，“我父親直到現在所做事幹，我也在{搭}做。”

·18 Su-i Yiu-t'a nying yüih-fæh wa-sön sæh Ge, ing-yü fi-tæn væn-djôh ön-sih-nyih, wæ we kông Zông-ti z Ge Vu-ts'ing, sön Ge z teh Zông-ti ih-yiang-keh.

> 18 所以猶太人越發划算殺渠，因爲非單犯着安息日，還會講上帝是渠父親，算渠自搭上帝一樣個。

·19 Yia-su we-teh ge-he kông, “Ngô lao-zih teh ng-he kông, N-ts vong mông-djôh Vu-ts'ing tso, Z-kyi ih-yiang tu feh neng tso: Vu-ts'ing væn-pah su tso, N-ts ah ze-teh tso.

> 19 耶穌回答渠許講，“我老實搭爾許講，兒子朆望着父親做，自己一樣都弗能做：父親凡百所做，兒子也在{搭}做。

·20 Ing-yü Vu-ts'ing e-sih N-ts, Ge-z su tso tu ts-tin peh Ge mông: wæ-yiu do-jü keh-sih z-kön ah we ts-tin peh Ge mông, peh ng-he hyi-gyi.

> 20 因爲父親愛惜兒子，渠自所做都指點畀渠望：還有大如箇些事幹也會指點畀渠望，畀爾許希奇。

·21 Ziang Vu-ts'ing peh s-nying nang-ky'i tse weh, N-ts ah tsiao Z-kyi sing-i peh nying tse weh.

> 21 像父親畀死人{儜}起再活，兒子也照自己心意畀人再活。

·22 Ing-yü Vu-ts'ing Z-kyi feh sing-p'ön nying, sing-p'ön z-kön tu kao peh N-ts;

> 22 因爲父親自己弗審判人，審判事幹都交畀兒子；

·23 peh cong-nying hao kying-djong N-ts, teh kying-djong Vu-ts'ing ih-yiang. Feh kying-djong N-ts cü-ts ziu-z feh kying-djong ts'a Ge le-keh Vu-ts'ing.

> 23 畀衆人好敬重兒子，搭敬重父親一樣。弗敬重兒子主子就是弗敬重差渠來個父親。

·24 “Ngô lao-zih teh ng-he kông, T'ing Ngô shih-wa, siang-sing ts'a Ngô le Cü-ts, keh nying yiu üong-yün weh-ming, ih-ting feh ding ze, z yi-kying jong s-keh di-bu tao weh-ming.

> 24 “我老實搭爾許講，聽我說話，相信差我來主子，箇人有永遠活命，一{點}弗定罪，是已經從死個地步到活命。

·25 Ngô lao-zih teh ng-he kông, Z-'eo le-gao, yin-ze ziu-z, s-nying we t'ing-djôh Zông-ti N-ts-keh sing-ing: t'ing-djôh cü-ts tu we weh.

> 25 我老實搭爾許講，時候來爻，現在就是，死人會聽着上帝兒子個聲音：聽着主子都會活。

·26 Ing-yü ziang Vu-ts'ing ze-ü Z-kyi yiu weh-ming, Ge s-peh N-ts ah ze-ü Z-kyi yiu weh-ming:

> 26 因爲像父親在於自己有活命，渠賜畀兒子也在於自己有活命：

·27 ping-ts'ia sing-p'ön-keh gyün-ping s-peh Ge, ing-yü Ge z Nying-keh N-ts.

> 27 幷且審判個權柄賜畀渠，因爲渠是人個兒子。

·28 Feh yüong hyi-gyi keh z-kön: ing-yü z-'eo iao le, væn-pah ze veng-mo tu we t'ing-djôh Ge-keh sing-ing,

> 28 弗用希奇箇事幹：因爲時候要來，凡百在墳墓都會聽着渠個聲音，

·29 ziu c'ih-le: 'ang-zin cü-ts, tse weh teh-djôh weh-ming; tsôh-ôh cü-ts, tse weh ziu-ze.

> 29 就出來：行善主子，再活得着活命；作惡主子，再活受罪。

·30 “Ngô feh neng jong Z-kyi tso zah-m. Ngô tsiao su t'ing-djôh sing-p'ön: Ngô-keh sing-p'ön z tsing-dzih, ing-yü Ngô feh iao tsiao Z-kyi sing-i, tsih iao tsiao ts'a Ngô le Vu-ts'ing-keh sing-i.

> 30 “我弗能從自己做甚麼。我照所聽着審判：我個審判是正直，因爲我弗要照自己心意，只要照差我來父親個心意。

·31 Ngô ziah Z-kyi tso kyin-tsing, Ngô-keh kyin-tsing feh tsing.

> 31 我若自己做見證，我個見證弗真。

·32 Yiu Bih-yü peh Ngô tso kyin-tsing, Ngô hyiao-teh Ge peh Ngô su tso-keh kyin-tsing z tsing.

> 32 有別位畀我做見證，我曉得渠畀我所做個見證是真。

·33 “Ng-he ts'a nying tao Iah-'ön su-ze k'e, keh tsing dao-li ge ah tso kyin-tsing.

> 33 “爾許差人到約翰所在去，箇真道理渠也做見證。

·34 Dæn-z Ngô feh ziu nying-keh kyin-tsing: tsih-z kông keh shih-wa, hao peh ng-he teh-djôh kyiu.

> 34 但是我弗受人個見證：只是講箇說話，好畀爾許得着救。

·35 Iah-'ön z ming-liang-keh teng: ng-he dzæn-z hwön-hyi ge-keh liang-kwông.

> 35 約翰是明亮個燈：爾許暫時歡喜渠個亮光。

·36 Dæn-z Ngô yiu do-jü Iah-'ön-keh kyin-tsing: ing-yü Vu-ts'ing su s-peh Ngô tso-zing z-kön, keh z-kön Ngô ze-teh tso, keh z-kön kyin-tsing Ngô z Vu-ts'ing ts'a-le-keh.

> 36 但是我有大如約翰個見證：因爲父親所賜畀我做成事幹，箇事幹我在{搭}做，箇事幹見證我是父親差來個。

·37 Wæ-yiu ts'a Ngô le-keh Vu-ts'ing Ge peh Ngô tso kyin-tsing. Ge-keh sing-ing ng-he jong vong t'ing-djôh, Ge-keh ying-ziang ah vong mông-djôh.

> 37 還有差我來個父親渠畀我做見證。渠個聲音爾許從朆聽着，渠個形象也朆望着。

·38 Ge-keh dao-li ah feh zeng ze ng-he sing-li: ing-yü ng-he feh siang-sing Ge su ts'a-le Cü-ts.

> 38 渠個道理也弗存在爾許心裏：因爲爾許弗相信渠所差來主子。

·39 “Ng-he k'ao-kyiu Sing-shü, ing-yü ng-he ts'eng ze Sing-shü yiu üong-yün weh-ming: Sing-shü z peh Ngô tso kyin-tsing.

> 39 “爾許考究聖書，因爲爾許忖在聖書有永遠活命：聖書是畀我做見證。

·40 Tsih-z ng-he feh k'eng tao Ngô su-ze le, hao teh-djôh weh-ming.

> 40 只是爾許弗肯到我所在來，好得着活命。

·41 Ngô feh ziu nying-keh yüong-wa.

> 41 我弗受人個榮華。

·42 Dæn-z Ngô hyiao-teh ng-he m-yiu e-kying Zông-ti-keh sing.

> 42 但是我曉得爾許無有愛敬上帝個心。

·43 Ngô k'ao Ngô Vu-ts'ing ming-deo le, ng-he feh tsih-ziu Ngô: ziah bih-nying k'ao z-kyi ming-deo le, ng-he we tsih-ziu ge.

> 43 我靠我父親名頭來，爾許弗接受我：若別人靠自己名頭來，爾許會接受渠。

·44 Ng-he z-kyi ze-teh ziu ng-ngô-keh yüong-wa, feh siang doh-ih-yü Zông-ti su s-keh yüong-wa, tsa neng-keo siang-sing?

> 44 爾許自己在{搭}受爾我個榮華，弗想獨一位上帝所賜個榮華，怎能夠相信？

·45 Hyiao ts'eng Ngô we ze Vu-ts'ing su-ze kao ng-he zông: yiu ih-ke ze-teh kao ng-he, ziu-z ng-he su i-k'ao-keh Mo-si.

> 45 {=休要}忖我會在父親所在告爾許狀：有一個在{搭}告爾許，就是爾許所依靠個摩西。

·46 Ng-he ziah-z siang-sing Mo-si, tsong we siang-sing Ngô; ing-yü ge su sia z ts-tin Ngô.

> 46 爾許若是相信摩西，總會相信我；因爲渠所寫是指點我。

·47 Ziah feh siang-sing ge-keh shü, tsa neng-keo siang-sing Ngô-keh shih-wa?”

> 47 若弗相信渠個書，怎能夠相信我個說話？”


## I'ö. 6.

> I'ö. 6.

**_1 Kyi-toh yüong ng-ke ping, liang-kwang ng peh ng-ts'in nying ky'üoh-pao. 15 Su-i pah-sing iao sih-lih Ge tso Wông-ti. 16 Yia-su ze he-min tseo-tao meng-du-keh jün: 26 p'i-bing pah-sing keng Ge yü iao ky'üoh ping: 32 Yia-su kông Ge z weh-ming-keh ping. 66 Hyü-to meng-du li-k'e Ge. 68 Pi-teh tsiao-nying Yia-su. 70 Yia-su kông Yiu-da z mo-kyü._**

> **_1 基督用五個餅，兩梗魚畀五千人喫飽。15 所以百姓要設立渠做皇帝。16 耶穌在海面走到門徒個船：26 批評百姓跟渠爲要喫餅：32 耶穌講渠是活命個餅。66 許多門徒離開渠。68 彼得招認耶穌。70 耶穌講猶大是魔鬼。_**

·1 KEH z-kön ts-'eo Yia-su ku Kô-li-li he, ziu-z Di-pi-li-ô he;

> 1 箇事幹之後耶穌過加利利海，就是提庇哩亞海；

·2 yiu hyü-to nying keng Ge, ing-yü mông-djôh Ge ze bing-nying sing-zông su tso-keh gyi-z.

> 2 有許多人跟渠，因爲望着渠在病人身上所做個奇事。

·3 Yia-su tseo-zông sæn, teh meng-du jü-de zo-lôh.

> 3 耶穌走上山，搭門徒聚隊坐落。

·4 Yiu-t'a nying Yü-yiah-tsih z-'eo gying-gao.

> 4 猶太人逾越節時候近爻。

·5 Yia-su ngæn nyiang-zông, mông-djôh cong-nying tao Ge su-ze le, ziu teh Fi-lih kông, “'Ah-yi hao ma ping, peh keh-sih nying ky'üoh?”

> 5 耶穌眼仰上，望着衆人到渠所在來，就搭腓力講，“{何}{裏}好買餅，畀箇些人喫？”

·6 Yia-su kông keh shih-wa z iao s-s ge: Ge-z hyiao-teh iao tsa tso fæh.

> 6 耶穌講箇說話是要試試渠：渠自曉得要怎做法。

·7 Fi-lih we-teh Ge kông, “Ma nyin-liang nying-ts-keh ping peh kôh-nying do ih-ting, wæ feh keo.”

> 7 腓力回答渠講，“買廿兩銀子個餅畀各人馱一{點}，還弗夠。”

·8 Ih-ke meng-du, ziu-z Si-meng Pi-teh hyüong-di Ön-teh-lih, teh Ge kông,

> 8 一個門徒，就是西門彼得兄弟安得烈，搭渠講，

·9 “Ze-i yiu ih-ke si-lao, yiu ng-ke do-mah ping liang-kwang ng: dæn-z keh ih-ting peh tah-liao nying zah-m yüong?”

> 9 “在{倚}有一個細佬，有五個大麥餅兩梗魚：但是箇一{點}畀{搭}{了}人甚麼用？”

·10 Yia-su kông, “Ao cong-nying zo-lôh.” Keh su-ze ts'ing-ts'ao di to. Nön-nying tu zo-lôh, mao ng-ts'in su-moh.

> 10 耶穌講，“謳衆人坐落。”箇所在青草地多。男人都坐落，毛五千數目。

·11 Yia-su do ping; coh-zia ku, kao peh meng-du, meng-du feng peh zo-lôh cü-ts; ng ah z-t'ih, 'eo ge-he ky'üoh.

> 11 耶穌馱餅；祝謝過，交畀門徒，門徒分畀坐落主子；魚也是{剔}，{候}渠許喫。

·12 Yi-kying ky'üoh-pao, Yia-su teh meng-du kông, “Siu-zih ky'üoh-dzing-keh ling-se, ih-ting hyiao lông-li[^6-12].”

> 12 已經喫飽，耶穌搭門徒講，“收拾喫剩個零碎，一{點}{=休要}浪費。”

·13 Ge-he siu-zih ky'üoh-dzing-keh, ng-ke do-mah ping ling-se, din-mön zih-nyi lo.

> 13 渠許收集喫剩個，五個大麥餅零碎，填滿十二籮。

·14 Cong-nying mông-djôh Yia-su tso-keh zing-tsih, ziu kông, “Keh lao-zih z ing-ke tao si-zông le-keh Sin-ts-nying.”

> 14 衆人望着耶穌做個神跡，就講，“箇老實是應該到世上來個先知人。”

·15 Yia-su hyiao-teh ge-he iao le ngang-æh Ge tso Wông-ti, ziu doh-z tse tao sæn-zông.

> 15 耶穌曉得渠許要來硬押渠做皇帝，就獨自再到山上。

·16 Æn-keng, Ge meng-du tseo-tao he-pin;

> 16 晏根，渠門徒走到海邊；

·17 ziu lôh-jün, iao ku-du tao Kô-pah-nong. Yi-kying heh-gao, Yia-su wæ-vong tao ge-he su-ze le.

> 17 就落船，要過渡到迦百農。已經黑爻，耶穌還朆到渠許所在來。

·18 Do-fong fæh-ky'i, he tsôh-lông,

> 18 大風發起，海作浪，

·19 Ge-he yi-kying yiao zih-pô li lu, mông-djôh Yia-su ze he-min tseo, teh jün gying-le; ziu kying-hôh.

> 19 渠許已經搖十把裏路，望着耶穌在海面走，搭船近來；就驚{嚯}。

·20 Yia-su teh ge-he kông, “Z Ngô; feh yüong kying-hôh.”

> 20 耶穌搭渠許講，“是我；弗用驚{嚯}。”

·21 Ge-he ziu hwön-hyi tsih Ge zông jün; jün lih-k'eh tao ge-he iao k'e-keh di-fông.

> 21 渠許就歡喜接渠上船；船立刻到渠許要去個地方。

·22 Di-nyi nyih, gyi ze he te-'ön cong-nying, mông-djôh m-yiu bih-tsih jün, tsih-yiu keh ih-tsih z Ge meng-du zo-lôh, ah hyiao-teh Yia-su vong teh meng-du jü-de lôh-jün, z meng-du z-kyi k'e.

> 22 第二日，徛在海對岸衆人，望着無有別隻船，只有箇一隻是渠門徒坐落，也曉得耶穌朆搭門徒聚隊落船，是門徒自己去。

·23 (yiu kyi-tsih jün jong Di-pi-li-ô le, gying Cü coh-zia ge-he ky'üoh ping-keh di-fông):

> 23 （有幾隻船從提庇哩亞來，近主祝謝渠許喫餅個地方）：

·24 cong-nying mông Yia-su teh Ge meng-du tu vong ze-kæn, ziu lôh jün, tao Kô-pah-nong zing Yia-su.

> 24 衆人望耶穌搭渠門徒都朆在{簡}，就落船，到迦百農尋耶穌。

·25 Ze he te-'ön zing-djôh, ziu teh Ge kông, “Fu-ts, Ng kyi-z tao i?”

> 25 在海對岸尋着，就搭渠講，“夫子，爾幾時到{倚}？”

·26 Yia-su we-teh ge-he kông, “Ngô lao-zih teh ng-he kông, Ng-he le zing Ngô, feh-z yü mông-djôh gyi-z, z yü ping ky'üoh-pao-keh yün-ku.

> 26 耶穌回答渠許講，“我老實搭爾許講，爾許來尋我，弗是爲望着奇事，是爲餅喫飽個緣故。

·27 Hyiao yü iao wa-keh liang-zih lao-k'u, yü zeng tao üong-yün weh-ming-keh liang-zih lao-k'u, ziu-z Nying-keh N-ts we s-peh ng-he: ing-yü Vu-ts'ing Zông-ti yüong ing ing Ge ku.”

> 27 {=休要}爲要壞個糧食勞苦，爲存到永遠活命個糧食勞苦，就是人個兒子會賜畀爾許：因爲父親上帝用印印渠過。”

·28 Ge-he teh Ge kông, “Ngô-he tso Zông-ti z-kön, ing-ke tsa tso fæh?”

> 28 渠許搭渠講，“我許做上帝事幹，應該怎做法？”

·29 Yia-su we-teh ge-he kông, “Siang-sing Ge su ts'a-le-keh, ziu-z tso Zông-ti z-kön.”

> 29 耶穌回答渠許講，“相信渠所差來個，就是做上帝事幹。”

·30 Ge-he kông, “Ng tso zah-m gyi-z, peh ngô-he mông-djôh ziu siang-sing Ng? Ng tso zah-m z-kön?

> 30 渠許講，“爾做甚麼奇事，畀我許望着就相信爾？爾做甚麼事幹？

·31 Ngô-he tsu-tsong ze hông-yia ky'üoh mô-nô; ziang sia-lôh kông, ‘Ge jong t'in le-keh ping peh ge-he ky'üoh.’” [S.78.24.]

> 31 我許祖宗在荒野喫嗎嗱；像寫落講，‘渠從天來個餅畀渠許喫。’”

·32 Yia-su teh ge-he kông, “Ngô lao-zih teh ng-he kông, Jong t'in le-keh ping, feh-z Mo-si peh ng-he; dæn-z Ngô Vu-ts'ing jong t'in le tsing-keh ping s-peh ng-he.

> 32 耶穌搭渠許講，“我老實搭爾許講，從天來個餅，弗是摩西畀爾許；但是我父親從天來真個餅賜畀爾許。

·33 Zông-ti-keh ping, ziu-z jong t'in kông-lôh, peh si-zông yiu weh-ming.”

> 33 上帝個餅，就是從天降落，畀世上有活命。”

·34 Ge-he ziu kông, “Cü, keh ping hao dziang-dziang s-peh ngô-he.”

> 34 渠許就講，“主，箇餅好長長賜畀我許。”

·35 Yia-su teh ge-he kông, “Ngô z weh-ming-keh ping: tao Ngô su-ze cü-ts üong fe du-hæh, siang-sing Ngô cü-ts üong fe k'eo-k'eh.

> 35 耶穌搭渠許講，“我是活命個餅：到我所在主子永{=弗會}肚{㾎}，相信我主子永{=弗會}口渴。

·36 Dæn-z Ngô yi-kying teh ng-he kông, Ng-he mông-djôh Ngô ku, ning-gyiu feh siang-sing.

> 36 但是我已經搭爾許講，爾許望着我過，仍舊弗相信。

·37 Væn-pah Vu-ts'ing s-peh Ngô-keh, pih-ding tao Ngô su-ze le; tao Ngô su-ze le cü-ts Ngô fe kön ge c'ih.

> 37 凡百父親賜畀我個，必定到我所在來；到我所在來主子我{=弗會}趕渠出。

·38 Ing-yü Ngô jong t'in kông-lôh, feh-z le tso Z-kyi sing-i, z le tso ts'a Ngô le Cü-ts-keh sing-i.

> 38 因爲我從天降落，弗是來做自己心意，是來做差我來主子個心意。

·39 Keh ts'a Ngô le Vu-ts'ing-keh ts-i, ziu-z væn-pah Ge su s-peh Ngô-keh, ih-ke tu feh iao Ngô sih-gao, tao meh-nyih iao Ngô peh ge tse nang-ky'i.

> 39 箇差我來父親個旨意，就是凡百渠所賜畀我個，一個都弗要我失爻，到末日要我畀渠再{儜}起。

·40 Ts'a Ngô le Cü-ts-keh ts-i, ziu-z væn-pah mông-djôh N-ts siang-sing Ge cü-ts, yiu üong-yün weh-ming; tao meh-nyih Ngô we peh ge tse nang-ky'i.”

> 40 差我來主子個旨意，就是凡百望着兒子相信渠主子，有永遠活命；到末日我會畀渠再{儜}起。”

·41 Ing-yü Yia-su kông, “Ngô z jong t'in kông-lôh-keh ping,” su-i Yiu-t'a nying s-'ô ma-ün Ge, kông,

> 41 因爲耶穌講，“我是從天降落個餅，”所以猶太人私下埋怨渠，講，

·42 “Keh ky'i feh-z Iah-seh-keh N-ts Yia-su, Ge-keh vu-meo ngô-he sih-teh? Su-i Ge tsa-sang kông, ‘Ngô z jong t'in kông-lôh?’”

> 42 “箇豈弗是約瑟個兒子耶穌，渠個父母我許識得？所以渠怎生講，‘我是從天降落？’”

·43 Yia-su teh ge-he kông, “Feh iao jü-de ma-ün.

> 43 耶穌搭渠許講，“弗要聚隊埋怨。

·44 Ziah feh-z ts'a Ngô le Vu-ts'ing ying-dao ge, m-nying neng-keo tao Ngô su-ze le: le-keh cü-ts, tao meh-nyih Ngô we peh ge tse nang-ky'i.

> 44 若弗是差我來父親引導渠，無人能夠到我所在來：來個主子，到末日我會畀渠再{儜}起。

·45 Sin-ts-nying-keh shü-li yiu sia-lôh, ‘Ge-he tu we ziu Zông-ti-keh kao-hyüing.’ [Y.54.13.] Su-i væn-pah t'ing-djôh Vu-ts'ing-keh kao-hyüing 'ôh-zih ge cü-ts, we tao Ngô su-ze le.

> 45 先知人個書裏有寫落，‘渠許都會受上帝個教訓。’所以凡百聽着父親個教訓學習渠主子，會到我所在來。

·46 Keh feh-z kông yiu nying mông-djôh Vu-ts'ing ku; tsih-yiu jong Zông-ti le Cü-ts, Ge mông-djôh Vu-ts'ing ku.

> 46 箇弗是講有人望着父親過；只有從上帝來主子，渠望着父親過。

·47 “Ngô lao-zih teh ng-he kông, Siang-sing Ngô cü-ts yiu üong-yün weh-ming.

> 47 “我老實搭爾許講，相信我主子有永遠活命。

·48 Ngô z weh-ming-keh ping.

> 48 我是活命個餅。

·49 Ng-he-keh tsu-tsong ze hông-yia ky'üoh mô-nô, yi-kying s-gao.

> 49 爾許個祖宗在荒野喫嗎嗱，已經死爻。

·50 Keh ping z jong t'in kông-lôh, hao peh nying ky'üoh ge, ziu fe s.

> 50 箇餅是從天降落，好畀人喫渠，就{=弗會}死。

·51 Ngô z jong t'in kông-lôh weh-ming-keh ping: yiu nying ky'üoh keh ping, hao üong-yün weh: Ngô su s-peh ge-keh ping z Ngô-keh nyüoh-sing, ziu-z Ngô yü si-zông-keh weh-ming iao sô-c'ih.”

> 51 我是從天降落活命個餅：有人喫箇餅，好永遠活：我所賜畀渠個餅是我個肉身，就是我爲世上個活命要捨出。”

·52 Yiu-t'a nying ziu jü-de tsang-leng, kông, “Ge Z-keh nyüoh tsa neng-keo peh ngô-he ky'üoh?”

> 52 猶太人就聚隊爭論，講，“渠自個肉怎能夠畀我許喫？”

·53 Yia-su teh ge-he kông, “Ngô lao-zih teh ng-he kông, Ziah feh ky'üoh Nying-keh N-ts-keh nyüoh, feh hæh Ge-keh hyüih, ng-he sing-li m-yiu weh-ming.

> 53 耶穌搭渠許講，“我老實搭爾許講，若弗喫人個兒子個肉，弗喝渠個血，爾許心裏無有活命。

·54 Ky'üoh Ngô-keh nyüoh hæh Ngô-keh hyüih cü-ts, ge yiu üong-yün weh-ming; tao meh-nyih Ngô we peh ge tse nang-ky'i.

> 54 喫我個肉喝我個血主子，渠有永遠活命；到末日我會畀渠再{儜}起。

·55 Ing-yü Ngô-keh nyüoh lao-zih z ky'üoh-zih, Ngô-keh hyüih lao-zih z ying-zih.

> 55 因爲我個肉老實是喫食，我個血老實是飲食。

·56 Ky'üoh Ngô-keh nyüoh, hæh Ngô-keh hyüih cü-ts, ge z ze-ü Ngô, Ngô ah ze-ü ge.

> 56 喫我個肉，喝我個血主子，渠是在於我，我也在於渠，

·57 Ziang üong-weh-keh Vu-ts'ing ts'a Ngô le, Ngô ah k'ao-djôh Vu-ts'ing yiu weh; su-i ky'üoh Ngô cü-ts, k'ao-djôh Ngô ah pih-ding yiu weh.

> 57 像永活個父親差我來，我也靠着父親有活；所以喫我主子，靠着我也必定有活。

·58 Keh ziu-z jong t'in kông-lôh-keh ping: feh ziang ng-he tsu-tsong ky'üoh mô-nô, yi-kying s-gao: ky'üoh keh ping cü-ts hao üong-yün weh.”

> 58 箇就是從天降落個餅：弗像爾許祖宗喫嗎嗱，已經死爻：喫箇餅主子好永遠活。”

·59 Keh shih-wa z Yia-su ze Kô-pah-nong jü-we-dông kao-hyüing z-'eo su kông.

> 59 箇說話是耶穌在迦百農聚會堂教訓時候所講。

·60 Meng-du cong-yiang yiu hyü-to t'ing-djôh, kông, “Keh shih-wa ting næn; kæh-nying neng-keo t'ing ge?”

> 60 門徒中央有許多聽着，講，“箇說話頂難；何人能夠聽渠？”

·61 Yia-su sing-li hyiao-teh Ge meng-du yü keh shih-wa s-'ô ze-teh ma-ün, ziu teh ge-he kông, “Keh shih-wa z peh ng-he pæn-tih feh?

> 61 耶穌心裏曉得渠門徒爲箇說話私下在{搭}埋怨，就搭渠許講，“箇說話是畀爾許扳跌弗？

·62 Ng-he ziah-z mông-djôh Nying-keh N-ts sing-zông Ge zin-deo su ze-teh su-ze, keh-z tsa-sang?

> 62 爾許若是望着人個兒子升上渠前頭所在{搭}所在，箇是怎生？

·63 Peh nying weh ziu-z ling, nyüoh z vu-ih: Ngô teh ng-he su kông shih-wa ziu-z ling, ziu-z weh-ming:

> 63 畀人活就是靈，肉是無益：我搭爾許所講說話就是靈，就是活命：

·64 tsih-z ng-he cong-yiang yiu-sih feh siang-sing.” Ing-yü Yia-su jong ky'i-deo hyiao-teh feh siang-sing cü-ts z kæh-nying, ma Ge cü-ts z kæh-nying.

> 64 只是爾許中央有些弗相信。”因爲耶穌從起頭曉得弗相信主子是何人，賣渠主子是何人。

·65 Yia-su yi kông, “Ngô yü-ts teh ng-he kông-ku, Ziah feh-z Ngô Vu-ts'ing s-peh ge-keh, m-nying neng-keo tao Ngô su-ze le.”

> 65 耶穌又講，“我爲之搭爾許講過，若弗是我父親賜畀渠個，無人能夠到我所在來。”

·66 Keh z-'eo yiu hyü-to meng-du tao-t'e, feh tse keng Ge.

> 66 箇時候有許多門徒倒退，弗再跟渠。

·67 Yia-su teh keh zih-nyi-ke kông, “Ng-he ah iao k'e feh?”

> 67 耶穌搭箇十二個講，“爾許也要去弗？”

·68 Si-meng Pi-teh ziu we-teh Ge kông, “Cü, ngô-he tao kæh-nying su-ze k'e? Ng yiu üong-yün weh-ming-keh shih-wa.

> 68 西門彼得就回答渠講，“主，我許到何人所在去？爾有永遠活命個說話。

·69 Ngô-he siang-sing, ping-ts'ia hyiao-teh, Ng z keh-yü Kyi-toh, üong-weh Zông-ti-keh N-ts.”

> 69 我許相信，幷且曉得，爾是箇位基督，永活上帝個兒子。”

·70 Yia-su we-teh ge-he kông, “Ng-he zih-nyi-ke ky'i feh-z Ngô t'iao-shün-keh? dæn-z ng-he cong-yiang yiu ih-ke z mo-kyü.”

> 70 耶穌回答渠許講，“爾許十二個豈弗是我挑選個？但是爾許中央有一個是魔鬼。”

·71 Ge ts-tin Kô-liah nying Si-meng-keh n-ts Yiu-da, ing-yü ge z zih-nyi meng-du ts-nen, 'eo-le iao ma Ge cü-ts.

> 71 渠指點加略人西門個兒子猶大，因爲渠是十二門徒之內，後來要賣渠主子。


## I'ö. 7.

> I'ö. 7.

**_1 Kyi-toh p'i-bing Z-keh hyüong-di: 10 jong Kô-li-li zông-k'e siu tsiang-bong tsih-ts': 14 ze sing-din kao-hyüing. 40 Pah-sing kôh-yiang i-s kông-tao Yia-su. 45 Yü ts'a-yüoh feh k'ô Ge, Fæh-li-se nying ky'i ge, yi p'i-bing Nyi-ko-ti-meo._**

> **_1 基督批評自個兄弟：10 從加利利上去守帳篷節❓：14 在聖殿教訓。40 百姓各樣意思講到耶穌。45 爲差役弗揢渠，法利賽人氣渠，又批評尼哥底母。_**

·1 KEH z-kön ts-'eo Yia-su ze Kô-li-li tseo-le-tseo-k'e: feh iao ze Yiu-t'a tseo, ing-yü Yiu-t'a nying siang sæh Ge.

> 1 箇事幹之後耶穌在加利利走來走去：弗要在猶太走，因爲猶太人想殺渠。

·2 Yiu-t'a nying tæh tsiang-bong-keh tsih-ts' kw'a tao.

> 2 猶太人搭帳篷個節❓快到。

·3 Yia-su-keh hyüong-di teh Ge kông, “Ng hao li-k'e i su-ze tao Yiu-t'a k'e, peh Ng-keh meng-du ah mông-djôh Ng su tso z-kön.

> 3 耶穌個兄弟搭渠講，“爾好離開{倚}所在到猶太去，畀爾個門徒也望着爾所做事幹。

·4 Nying siang ming-ming hyin-c'ih-le, fe ön-cong tso z-kön. Ng kyi-zin ze-teh tso keh-sih z-kön, Z-kyi ing-ke hyin-c'ih peh si-zông mông.”

> 4 人想明明顯出來，{=弗會}暗中做事幹。爾既然在{搭}做箇些事幹，自己應該顯出畀世上望。”

·5 Ing-yü Ge-z-keh hyüong-di ah feh siang-sing Ge.

> 5 因爲渠自個兄弟也弗相信渠。

·6 Yia-su teh ge-he kông, “Ngô z-'eo wæ vong tao; ng-keh z-'eo dziang-dziang ze-teh.

> 6 耶穌搭渠許講，“我時候還朆到；爾個時候長長在{搭}。

·7 Si-zông feh ky'i ng-he; z ky'i Ngô, ing-yü Ngô te-tsing ge-keh 'ang-yü z ôh.

> 7 世上弗氣爾許；是氣我，因爲我對證渠個行爲是惡。

·8 Ng-he hao zông-k'e siu keh tsih-ts': Ngô k'e siu keh tsih-ts' wæ mi, ing-yü Ngô z-'eo wæ vong tao.”

> 8 爾許好上去守箇節❓：我去守箇節❓還未，因爲我時候還朆到。”

·9 Yia-su teh ge-he kông-ku keh shih-wa, ning-gyiu djü ze Kô-li-li.

> 9 耶穌搭渠許講過箇說話，仍舊住在加利利。

·10 Ge hyüong-di zông-k'e ts-'eo, Yia-su Z-kyi ah zông-k'e siu tsih-ts', feh-z ziang ming-ming, z ziang ön-cong.

> 10 渠兄弟上去之後，耶穌自己也上去守節❓，弗是像明明，是像暗中。

·11 Tsih-ts' z-'eo Yiu-t'a nying ze-kæn zing Ge, kông, “Keh Nying ze 'ah-yi?”

> 11 節❓時候猶太人在{簡}尋渠，講，“箇人在{何}{裏}？”

·12 Pah-sing yü Ge jü-de tsang-leng: yiu-sih kông, “Ge z hao Nying:” yiu-sih kông, “Feh-z; z yiu-'oh pah-sing.”

> 12 百姓爲渠聚隊爭論：有些講，“渠是好人：”有些講，“弗是；是誘惑百姓。”

·13 Dæn-z yü p'ô Yiu-t'a nying, m-nying ming-ming kông Ge.

> 13 但是爲怕猶太人，無人明明講渠。

·14 ZE tsih-ts' cong, Yia-su tseo-zông sing-din-li, kao-hyüing.

> 14 在節❓中，耶穌走上聖殿裏，教訓。

·15 Yiu-t'a nying ziu hyi-gyi, kông, “Keh Nying shü vong doh-ku, tsa-sang sih-z?”

> 15 猶太人就希奇，講，“箇人書朆讀過，怎生識字？”

·16 Yia-su we-teh ge-he kông, “Ngô-keh dao-li feh-z Ngô-z-ke, z ts'a Ngô le Cü-ts-keh dao-li.

> 16 耶穌回答渠許講，“我個道理弗是我自個，是差我來主子個道理。

·17 Ziah yiu nying k'eng i Ge-keh ts-i, ziu we hyiao-teh keh dao-li wæ-z jong Zông-ti le, wæ-z jong Ngô-z kông.

> 17 若有人肯依渠個旨意，就會曉得箇道理還是從上帝來，還是從我自講。

·18 Jong z-kyi kông-keh, z siang z-keh yüong-wa: tsih-z siang ts'a ge le cü-ts-keh yüong-wa, keh nying z tsing-zih, ze ge li-min m-yiu feh kong-nyi.

> 18 從自己講個，是想自個榮華：只是想差渠來主子個榮華，箇人是真實，在渠裏面無有弗公義。

·19 Leh-fæh ky'i feh-z Mo-si djün peh ng-he? dæn-z ng-he cong-yiang m-nying i-jing leh-fæh: ng-he tsa-sang iao sæh Ngô?”

> 19 律法豈弗是摩西傳畀爾許？但是爾許中央無人依順律法：爾許怎生要殺我？”

·20 Cong-nying we-teh kông, “Ng bi kyü vu-keh: kæh-nying iao sæh Ng?”

> 20 衆人回答講，“爾被鬼附個：何人要殺爾？”

·21 Yia-su we-teh ge-he kông, “Ngô yiu ih-yiang z-kön tso-ku, ng-he tu hyi-gyi.

> 21 耶穌回答渠許講，“我有一樣事幹做過，爾許都希奇。

·22 Mo-si djün tsiu-keh-li peh ng-he; (keh ah feh-z jong Mo-si, z jong tsu-tsong ky'i-deo;) ng-he ön-sih-nyih we 'ang tsiu-keh-li peh nying.

> 22 摩西傳周割禮畀爾許；（箇也弗是從摩西，是從祖宗起頭；）爾許安息日會行周割禮畀人。

·23 Nying ziah-z ze ön-sih-nyih hao ziu tsiu-keh-li, sang-teh yü-be Mo-si-keh leh-fæh; Ngô ze ön-sih-nyih peh ih-ke nying sing-t'i jün-yü, ng-he ky'i Ngô-feh?

> 23 人若是在安息日好受周割禮，省得違背摩西個律法；我在安息日畀一個人身體痊癒，爾許氣我弗？

·24 Feh iao tsiao nga-min sing-p'ön, ing-ke tsiao kong-nyi sing-p'ön.”

> 24 弗要照外面審判，應該照公義審判。”

·25 Yiu-sih Yia-lu-sæh-lang nying kông, “Ge-he iao sæh Cü-ts, ky'i feh-z keh Nying?

> 25 有些耶路撒冷人講，“渠許要殺主子，豈弗是箇人？

·26 yin-ze Ge ming-ming ze-teh kông, m-nying kông Ge. Kwön-fu lao-zih hyiao-teh Ge z Kyi-toh feh?

> 26 現在渠明明在{搭}講，無人講渠。官府老實曉得渠是基督弗？

·27 Dæn-z keh Nying ngô-he hyiao-teh Ge-keh le-lih; ziah-z Kyi-toh le, Ge-keh le-lih m-nying we hyiao-teh.”

> 27 但是箇人我許曉得渠個來歷；若是基督來，渠個來歷無人會曉得。”

·28 Yia-su ze sing-din kao-hyüing. ao-hyiang kông, “Ng-he hyiao-teh Ngô, ah hyiao-teh Ngô-keh le-lih: Ngô feh-z jong Z-kyi sing-i le, dæn-z ts'a Ngô le Cü-ts z tsing-zih, ng-he feh hyiao-teh Ge.

> 28 耶穌在聖殿教訓。謳響講，“爾許曉得我，也曉得我個來歷：我弗是從自己心意來，但是差我來主子是真實，爾許弗曉得渠。

·29 Tsih-yiu Ngô hyiao-teh Ge; ing-yü Ngô z jong Ge su-ze le, ah z Ge ts'a Ngô le.”

> 29 只有我曉得渠；因爲我是從渠所在來，也是渠差我來。”

·30 Ge-he ziu wa-sön k'ô Ge: tsih-z m-nying dong-siu, ing-yü Ge z-'eo wæ-vong tao.

> 30 渠許就划算揢渠：只是無人動手，因爲渠時候還朆到。

·31 Pah-sing cong-yiang yiu hyü-to siang-sing Ge, kông, “Kyi-toh le z-'eo, we tso gyi-z to-jü keh Nying su tso feh?”

> 31 百姓中央有許多相信渠，講，“基督來時候，會做奇事多如箇人所做弗？”

·32 Fæh-li-se nying t'ing-djôh pah-sing t'ih ze-teh nyi-leng Ge: ziu teh tsi-s-tsiang jü-de tang-fæh ts'a-yüoh k'e k'ô Ge.

> 32 法利賽人聽着百姓{剔}在{搭}議論渠：就搭祭司長聚隊打發差役去揢渠。

·33 Yia-su teh ge-he kông, “Ngô wæ-yiu ih-ts'iang teh ng-he jü-de, ziu iao tao ts'a Ngô le Cü-ts su-ze k'e.

> 33 耶穌搭渠許講，“我還有一{昶}搭爾許聚隊，就要到差我來主子所在去。

·34 Ng-he tsiang-le we zing Ngô, tsih-z zing-feh-djôh: Ngô su ze-teh su-ze ng-he feh neng tao.”

> 34 爾許將來會尋我，只是尋弗着：我所在{搭}所在爾許弗能到。”

·35 Yiu-t'a nying ziu jü-de kông, “Ge iao tao 'ah-yi k'e, peh ngô-he zing Ge feh djôh? Ge iao tao sæn-k'e ze Hyi-læh nying cong-yiang pah-sing su-ze, kao-hyüing Hyi-læh nying feh?

> 35 猶太人就聚隊講，“渠要到{何}{裏}去，畀我許尋渠弗着？渠要到散開在希臘人中央百姓所在，教訓希臘人弗？

·36 Ge su kông, ‘Ng-he tsiang-le we zing Ngô, tsih-z zing-feh-djôh; Ngô ze-teh su-ze ng-he feh neng tao:’ keh-z zao shih-wa?”

> 36 渠所講，‘爾許將來會尋我，只是尋弗着；我在{搭}所在爾許弗能到：’箇是{唣}說話？”

·37 Tsih-ts' lôh-kyiah nyih, ziu-z ting do nyih-ts, Yia-su gyi-kæn ao-hyiang, kông, “Ziah yiu nying k'eo-k'eh, hao tao Ngô su-ze le hæh.

> 37 節❓落腳日，就是頂大日子，耶穌徛{簡}謳響，講，“若有人口渴，好到我所在來喝。

·38 Siang-sing Ngô cü-ts, ziang sing-shü su kông, Jong ge du-li we liu-c'ih weh-shü-keh kông-'o.”

> 38 相信我主子，像聖書所講，從渠肚裏會流出活水個江河。”

·39 Yia-su kông keh shih-wa, z ts-tin siang-sing Ge cü-ts tsiang-le iao ziu-keh Sing-Ling. Keh z-'eo Sing-Ling vong kông-lôh, ing-yü Yia-su vong ziu yüong-wa.

> 39 耶穌講箇說話，是指點相信渠主子將來要受個聖靈。箇時候聖靈朆降落，因爲耶穌朆受榮華。

·40 Pah-sing cong-yiang yiu hyü-to t'ing-djôh keh shih-wa, ziu kông, “Ge lao-zih z keh Sin-ts-nying.”

> 40 百姓中央有許多聽着箇說話，就講，“渠老實是箇先知人。”

·41 Yiu-sih kông, “Ge z Kyi-toh.” Yiu-sih kông, “Kyi-toh we c'ih ze Kô-li-li feh?

> 41 有些講，“渠是基督。”有些講，“基督會出在加利利弗？

·42 Sing-shü ky'i feh-z kông, Kyi-toh z Da-bih-keh 'Eo-de, z c'ih ze Pah-li-'eng, Da-bih su djü-keh hyiang-ts'eng?”

> 42 聖書豈弗是講，基督是大闢個後代，是出在伯利恆，大闢所住個鄉村？”

·43 Pah-sing yü Ge tsang-leng.

> 43 百姓爲渠爭論。

·44 Nen-cong yiu-sih iao k'ô Ge; dæn-z m-nying dong-siu.

> 44 內中有些要揢渠；但是無人動手。

·45 Ts'a-yüoh cün tao tsi-s-tsiang teh Fæh-li-se nying su-ze; ge-he ziu meng ge kông, “Ng-he tsa-sang feh ta Ge le?”

> 45 差役轉到祭司長搭法利賽人所在；渠許就問渠講，“爾許怎生弗帶渠來？”

·46 Ts'a-yüoh we-teh kông, “Jong m-yiu nying kông shih-wa ziang keh Nying.”

> 46 差役回答講，“從無有人講說話像箇人。”

·47 Fæh-li-se nying teh ge-he kông, “Ng-he ah bi yiu-'oh feh?

> 47 法利賽人搭渠許講，“爾許也被誘惑弗？

·48 Kwön-fu teh Fæh-li-se nying cong-yiang yiu nying siang-sing Ge feh?

> 48 官府搭法利賽人中央有人相信渠弗？

·49 Dæn-z keh feh hyiao-teh leh-fæh-keh pah-sing z bi tsiu-mô.”

> 49 但是箇弗曉得律法個百姓是被咒罵。”

·50 Nyi-ko-ti-meo, (ziu-z yia-li le kyin Yia-su cü-ts, ah ze gyi nen,) ge teh ge-he kông,

> 50 尼哥底母，（就是夜裏來見耶穌主子，也在其內，）渠搭渠許講，

·51 “Ngô-he-keh leh-fæh ziah feh sin t'ing ge-keh k'eo-kyüong, feh sin hyiao-teh ge su tso, hao ding nying-keh ze feh?”

> 51 “我許個律法若弗先聽渠個口供，弗先曉得渠所做，好定人個罪弗？”

·52 Ge-he we-teh ge-kông, “Ng ah z Kô-li-li nying feh? Hao k'e dzô: m-yiu sin-ts-nying jong Kô-li-li c'ih-le.”

> 52 渠許回答渠講，“爾也是加利利人弗？好去查：無有先知人從加利利出來。”

·53 Kôh-nying ziu cün z-keh u-li k'e.

> 53 各人就轉自個{烏}裏去。


## I'ö. 8.

> I'ö. 8.

**_1 Kyi-toh feh ding væn kæn-ying nyü-nying-keh ze. 12 Kông Ge z si-zông-keh liang-kwông, yi bin-ming Ge-keh dao-li: 33 we-teh Yiu-t'a nying la-t'in yü ge z Ô-pah-læh-hön-keh 'eo-de, 59 vông-bi ge-keh hyüong-ôh._**

> **_1 基督弗定犯姦淫女人個罪。12 講渠是世上個亮光，又辯明渠個道理：33 回答猶太人賴天爲渠是亞伯拉罕個後代，59 防備渠個兇惡。_**

·1 YIA-SU tao Kæn-læn sæn k'e.

> 1 耶穌到橄欖山去。

·2 T'in-liang tse tao sing-din-li, cong pah-sing tao Ge su-ze le; Ge zo-lôh, kao-hyüing ge-he.

> 2 天亮再到聖殿裏，衆百姓到渠所在來；渠坐落，教訓渠許。

·3 Doh-shü-nying teh Fæh-li-se nying ta ih-ke nyü-nying tao Ge su-ze, ze-teh tso kæn-ying z-kön k'ô-lao; peh ge gyi ze cong-yiang, ziu teh Yia-su kông,

> 3 讀書人搭法利賽人帶一個女人到渠所在，在{搭}做姦淫事幹揢牢；畀渠徛在中央，就搭耶穌講，

·4 “Sin-sang, keh nyü-nying ze-teh tso kæn-ying z-kön tông-z k'ô-lao.

> 4 “先生，箇女人在{搭}做姦淫事幹當時揢牢。

·5 Keh yiang-ts nying, Mo-si ze leh-fæh-li feng-fu ngô-he hao do zih-deo p'ang s: Ng tsa kông fæh?”

> 5 箇樣子人，摩西在律法裏吩咐我許好馱石頭碰死：爾怎講法？”

·6 Ge-he kông keh shih-wa, z s-s Ge, iao teh-djôh pô-ping hao kao Ge zông. Yia-su geo-lôh, yüong tsih-mih-deo ze di sia z.

> 6 渠許講箇說話，是試試渠，要得着把柄好告渠狀。耶穌{佝}落，用節末頭在地寫字。

·7 Ing-yü ge-he meng Ge feh hyih, ziu dzih-ky'i, teh ge-he kông, “Ng-he cong-yiang m-ze cü-ts, ge hao sin do ih-kw'e zih-deo p'ang ge.”

> 7 因爲渠許問渠弗歇，就直起，搭渠許講，“爾許中央無罪主子，渠好先馱一塊石頭碰渠。”

·8 Yi geo-lôh di sia z.

> 8 又{佝}落地寫字。

·9 Ge-he t'ing-djôh, ziu bi z-keh liang-sing tsah-væh, lao-siao ih-ke ih-ke tu tseo-c'ih; tsih dzing Yia-su Z-kyi, teh keh nyü-nying gyi ze cong-yiang.

> 9 渠許聽着，就被自個良心責罰，老小一個一個都走出；只剩耶穌自己，搭箇女人徛在中央。

·10 Yia-su dzih-ky'i, tsih mông-djôh keh nyü-nying ze-teh, ziu teh ge kông, “Nyü-nying, keh-sih kao ng cü-ts ze 'ah-yi? m-nying ding ng-keh ze?”

> 10 耶穌直起，只望着箇女人在{搭}，就搭渠講，“女人，箇些告爾主子在{何}{裏}？無人定爾個罪？”

·11 Ge kông, “Cü, m-nying.” Yia-su teh ge kông, “Ngô ah feh ding ng-keh ze: ng k'e, hyiao tse væn-ze.”

> 11 渠講，“主，無人。”耶穌搭渠講，“我也弗定爾個罪：爾去，{=休要}再犯罪。”

·12 YIA-SU yi teh ge-he kông, “Ngô z si-zông-keh liang-kwông: keng Ngô cü-ts fe tseo heh-lu, we teh-djôh weh-ming-keh liang-kwông.”

> 12 耶穌又搭渠許講，“我是世上個亮光：跟我主子{=弗會}走黑路，會得着活命個亮光。”

·13 Fæh-li-se nying ziu teh Ge kông, “Ng Z-kyi tso Z-keh te-tsing; su-i Ng-keh te-tsing feh tsing.”

> 13 法利賽人就搭渠講，“爾自己做自個對證；所以爾個對證弗真。”

·14 Yia-su we-teh ge-he kông, “Ziu-z Ngô Z-kyi tso Z-keh te-tsing, Ngô-keh te-tsing ah z tsing: ing-yü Ngô Z-kyi hyiao-teh jong 'ah-yi le, tao 'ah-yi k'e; ng-he feh hyiao-teh Ngô jong 'ah-yi le tao 'ah-yi k'e.

> 14 耶穌回答渠許講，“就是我自己做自個對證，我個對證也是真：因爲我自己曉得從{何}{裏}來，到{何}{裏}去；爾許弗曉得我從{何}{裏}來到{何}{裏}去。

·15 Ng-he tsiao nyüoh-sing sing-p'ön nying; Ngô feh sing-p'ön nying.

> 15 爾許照肉身審判人；我弗審判人。

·16 Ziah-z sing-p'ön, Ngô-keh sing-p'ön z tsing; ing-yü Ngô feh-z doh-z ze-teh, ts'a Ngô le-keh Vu-ts'ing teh Ngô jü-de.

> 16 若是審判，我個審判是真；因爲我弗是獨自在{搭}，差我來個父親搭我聚隊。

·17 Ng-he leh-fæh-li yiu sia-lôh, Liang-ke nying tso kyin-tsing z tsing.

> 17 爾許律法裏有寫落，兩個人做見證是真。

·18 Ngô tso Z-keh kyin-tsing, wæ-yiu ts'a Ngô le-keh Vu-ts'ing z peh Ngô tso kyin-tsing.”

> 18 我做自個見證，還有差我來個父親是畀我做見證。”

·19 Ge-he teh Ge kông, “Ng-keh Vu-ts'ing ze 'ah-yi?” Yia-su we-teh kông, “Ng-he feh hyiao-teh Ngô, ah feh hyiao-teh Ngô Vu-ts'ing: ziah-z hyiao-teh Ngô, ah we hyiao-teh Ngô Vu-ts'ing.”

> 19 渠許搭渠講，“爾個父親在{何}{裏}？”耶穌回答講，“爾許弗曉得我，也弗曉得我父親：若是曉得我，也會曉得我父親。”

·20 Keh shih-wa z Yia-su ze sing-din k'u-vông kao-hyüing z-'eo kông, m-nying k'ô Ge; ing-yü Ge z-'eo wæ vong tao.

> 20 箇說話是耶穌在聖殿庫房教訓時候講，無人揢渠；因爲渠時候還朆到。

·21 Yia-su tse teh ge-he kông, “Ngô k'e, ng-he we zing Ngô, ah pih-ding s ze ng-he ze-nyih li-min: Ngô k'e-keh su-ze ng-he feh neng tao.”

> 21 耶穌再搭渠許講，“我去，爾許會尋我，也必定死在爾許罪孽裏面：我去個所在爾許弗能到。”

·22 Yiu-t'a nying ziu kông, “Ge ze-teh kông, ‘Ngô k'e-keh su-ze ng-he feh neng tao,’ Ge Z-kyi iao zing s feh.”

> 22 猶太人就講，“渠在{搭}講，‘我去個所在爾許弗能到，’渠自己要尋死弗。”

·23 Yia-su yi teh ge-he kông, “Ng-he joh-ü 'ô; Ngô joh-ü zông: ng-he joh-ü keh si-zông; Ngô feh joh-ü keh si-zông.

> 23 耶穌又搭渠許講，“爾許屬於下；我屬於上：爾許屬於箇世上；我弗屬於箇世上。

·24 Su-i Ngô teh ng-he kông-ku, ‘Ng-he pih-ding s ze ng-he ze-nyih li-min:’ ing-yü ng-he ziah feh siang-sing Ngô z kæh-nying, pih iao s ze ng ze-nyih li-min.”

> 24 所以我搭爾許講過，‘爾許必定死在爾許罪孽裏面：’因爲爾許若弗相信我是何人，必要死在爾罪孽裏面。”

·25 Ge-he ziu kông, “Ng z kæh-nying?” Yia-su teh ge-he kông, “Ngô ih-hyiang teh ng-he su kông, ziu-z.

> 25 渠許就講，“爾是何人？”耶穌搭渠許講，“我一向搭爾許所講，就是。

·26 Ngô wæ-yiu hyü-to kwæn-djôh ng-he z-kön hao kông, hao sing-p'ön: dæn-z ts'a Ngô le Cü-ts z tsing, Ngô jong Ge su t'ing-djôh z-kön djün ze si-zông.”

> 26 我還有許多關着爾許事幹好講，好審判：但是差我來主子是真，我從渠所聽着事幹傳在世上。”

·27 Ge-he feh hyiao-teh Yia-su teh ge-he su kông z ts-tin Vu-ts'ing.

> 27 渠許弗曉得耶穌搭渠許所講是指點父親。

·28 Yia-su yi teh ge-he kông, “Ng-he peh Nying-keh N-ts di-zông ts-'eo, we hyiao-teh Ngô z kæh-nying, ah we hyiao-teh Ngô tu feh-z jong Z-kyi sing-i tso, z tsiao Ngô Vu-ts'ing kao-hyüing Ngô shih-wa kông.

> 28 耶穌又搭渠許講，“爾許畀人個兒子提上之後，會曉得我是何人，也會曉得我都弗是從自己心意做，是照我父親教訓我說話講。

·29 Ts'a Ngô le Cü-ts z teh Ngô jü-de; Vu-ts'ing feh peh Ngô doh-z ze-teh, ing-yü Ngô dziang-dziang tso Ge su hwön-hyi z-kön.”

> 29 差我來主子是搭我聚隊；父親弗畀我獨自在{搭}，因爲我長長做渠所歡喜事幹。”

·30 Ge kông keh shih-wa z-'eo, yiu hyü-to nying siang-sing Ge.

> 30 渠講箇說話時候，有許多人相信渠。

·31 Yia-su ziu teh siang-sing Ge-keh Yiu-t'a nying kông, “Ng-he ziah-z dziang-dziang i Ngô dao-li, lao-zih z Ngô meng-du;

> 31 耶穌就搭相信渠個猶太人講，“爾許若是長長依我道理，老實是我門徒；

·32 ziu we hyiao-teh tsing dao-li, tsing dao-li ah we sih-fông ng-he.”

> 32 就會曉得真道理，真道理也會釋放爾許。”

·33 Ge-he we-teh Ge kông, “Ngô-he z Ô-pah-læh-hön-keh 'eo-de, jong vong tso kæh-nying-keh nu-boh: Ng tsa-sang kông, we tso sih-fông-keh nying?”

> 33 渠許回答渠講，“我許是亞伯拉罕個後代，從朆做何人個奴僕：爾怎生講，會做釋放個人？”

·34 Yia-su we-teh ge-he kông, “Ngô lao-zih teh ng-he kông, Væn-pah væn-ze cü-ts z ze-keh nu-boh.

> 34 耶穌回答渠許講，“我老實搭爾許講，凡百犯罪主子是罪個奴僕。

·35 Nu-boh feh-z üong-yün ze u-li: tsih-yiu n-ts z üong-yün djü.

> 35 奴僕弗是永遠在{烏}裏：只有兒子是永遠住。

·36 N-ts ziah-z sih-fông ng-he, ng-he lao-zih z sih-fông-keh nying.

> 36 兒子若是釋放爾許，爾許老實是釋放個人。

·37 Ngô hyiao-teh ng-he z Ô-pah-læh-hön-keh 'eo-de; dæn-z ng-he siang sæh Ngô, ing-yü Ngô-keh dao-li feh ze ng-he sing-li.

> 37 我曉得爾許是亞伯拉罕個後代；但是爾許想殺我，因爲我個道理弗在爾許心裏。

·38 Ngô ze Ngô Vu-ts'ing su-ze su mông-djôh, ze-teh kông: ng-he ah ze ng-he ah-pang su-ze su mông-djôh, ze-teh tso.”

> 38 我在我父親所在所望着，在{搭}講：爾許也在爾許阿伯所在所望着，在{搭}做。”

·39 Ge-he we-teh Ge kông, “Ngô-he-keh pang z Ô-pah-læh-hön.” Yia-su teh ge-he kông, “Ng-he ziah-z Ô-pah-læh-hön-keh n-nô, tsong we i Ô-pah-læh-hön-keh 'ang-yü tso.

> 39 渠許回答渠講，“我許個伯是亞伯拉罕。”耶穌搭渠許講，“爾許若是亞伯拉罕個兒女，總會依亞伯拉罕個行爲做。

·40 Yin-ze ng-he siang sæh Ngô, ziu-z jong Zông-ti su t'ing-keh tsing dao-li teh ng-he kông Cü-ts: Ô-pah-læh-hön feh-z t'ih tso.

> 40 現在爾許想殺我，就是從上帝所聽個真道理搭爾許講主子：亞伯拉罕弗是{剔}做。

·41 Ng-he ah-pang-keh 'ang-yü z ng-he su tso.” Ge-he teh Ge kông, “Ngô-he feh-z jong kæn-ying sang-keh; ngô-he tsih-yiu ih-ke Vu-ts'ing, ziu-z Zông-ti.”

> 41 爾許阿伯個行爲是爾許所做。”渠許搭渠講，“我許弗是從姦淫生個；我許只有一個父親，就是上帝。”

·42 Yia-su teh ge-he kông, “Ziah-z Zông-ti z ng-keh Vu-ts'ing, tsong we e-kying Ngô: ing-yü Ngô z jong Zông-ti tao si-zông le; ah feh-z Z-kyi sing-i le, z Ge ts'a Ngô le.

> 42 耶穌搭渠許講，“若是上帝是爾個父親，總會愛敬我：因爲我是從上帝到世上來；也弗是自己心意來，是渠差我來。

·43 Ng-he tsa-sang feh ming-bah Ngô-keh shih-wa? Z ing-yü feh neng t'ing Ngô dao-li.

> 43 爾許怎生弗明白我個說話？是因爲弗能聽我道理。

·44 Ng-he z joh-ü ng-keh pang mo-kyü, ah hwön-hyi i ng pang-keh s-yüoh tso. Ge jong ky'i-deo z sæh-nying-keh, feh pao-siu tsing dao-li, ing-yü tsing dao-li feh zeng ze ge-keh sing-li. Ge kông hông wa, z jong z-keh sing-siang kông: ing-yü ge z tseh-hông-keh, yi z tseh-hông-keh pang.

> 44 爾許是屬於爾個伯魔鬼，也歡喜依爾伯個私慾做。渠從起頭是殺人個，弗保守真道理，因爲真道理弗存在渠個心裏。渠講謊話，是從自個心想講：因爲渠是撒謊個，又是撒謊個伯。

·45 Ing-yü Ngô kông tsing wa, ng-he feh siang-sing Ngô.

> 45 因爲我講真話，爾許弗相信我。

·46 Ng-he-keh cong-yiang kæh-nying hao tsah-væh Ngô yiu ze? Ziah-z Ngô kông tsing wa, ng-he tsa-sang feh siang-sing Ngô?

> 46 爾許個中央何人好責罰我有罪？若是我講真話，爾許怎生弗相信我？

·47 Joh-ü Zông-ti cü-ts we t'ing Zông-ti shih-wa: ng-he feh t'ing, ing-yü feh joh-ü Zông-ti.”

> 47 屬於上帝主子會聽上帝說話：爾許弗聽，因爲弗屬於上帝。”

·48 Yiu-t'a nying we-teh Ge kông, “Ngô-he ze-teh kông Ng z Sæh-mô-li-ô nying yi z bi kyü vu-keh, ky'i feh-z tsing-keh?”

> 48 猶太人回答渠講，“我許在{搭}講爾是撒馬利亞人又是被鬼附個，豈弗是真個？”

·49 Yia-su we-teh kông, “Ngô feh-z bi kyü vu-keh; Ngô z kying-djong Ngô Vu-ts'ing, ng-he feh kying-djong Ngô.

> 49 耶穌回答講，“我弗是被鬼附個；我是敬重我父親，爾許弗敬重我。

·50 Ngô feh gyiu Z-keh yüong-wa: yiu Ih-yü we t'i Ngô gyiu, we sing-p'ön.

> 50 我弗求自個榮華：有一位會替我求，會審判。

·51 Ngô lao-zih teh ng-he kông, Nying ziah-z pao-siu Ngô-keh dao-li, üong-yün fe mông-djôh s.”

> 51 我老實搭爾許講，人若是保守我個道理，永遠{=弗會}望着死。”

·52 Yiu-t'a nying ziu teh Ge kông, “Yin-ze ngô-he hyiao-teh Ng z bi kyü vu-keh. Ô-pah-læh-hön yi-kying s-gao, keh-sih sin-ts-nying ah s-gao; Ng yi we kông, ‘Nying ziah pao-siu Ngô-keh dao-li, üong-yün fe ky'üoh s-keh k'u-deo.’

> 52 猶太人就搭渠講，“現在我許曉得爾是被鬼附個。亞伯拉罕已經死爻，箇些先知人也死爻；爾又會講，‘人若保守我個道理，永遠{=弗會}喫死個苦頭。’

·53 Ng z do-jü ngô-he tsu-tsong Ô-pah-læh-hön feh? ge yi-kying s-gao, sin-ts-nying ah s-gao: Ng Z sön Z zao-teh Nying?”

> 53 爾是大如我許祖宗亞伯拉罕弗？渠已經死爻，先知人也死爻：爾自算自{唣}得人？”

·54 Yia-su we-teh kông, “Ngô ziah-z yüong-wa Z-kyi, Ngô-keh yüong-wa feh sön-su: we yüong-wa Ngô Cü-ts z Ngô Vu-ts'ing, ziu-z ng-he su kông z ng-he-keh Zông-ti;

> 54 耶穌回答講，“我若是榮華自己，我個榮華弗算數：會榮華我主子是我父親，就是爾許所講是爾許個上帝；

·55 ng-he wæ feh nying-teh Ge: Ngô hyiao-teh Ge; Ngô ziah kông, feh hyiao-teh Ge, ah we ziang ng-he tseh-hông: dæn-z Ngô hyiao-teh Ge, ah pao-siu Ge-keh dao-li.

> 55 爾許還弗認得渠：我曉得渠；我若講，弗曉得渠，也會像爾許撒謊：但是我曉得渠，也保守渠個道理。

·56 Ng-he tsu-tsong Ô-pah-læh-hön, yü siang mông-djôh Ngô-keh nyih-ts kao-hying: ge mông-djôh-ku, ziu hwön-hyi.”

> 56 爾許祖宗亞伯拉罕，爲想望着我個日子高興：渠望着過，就歡喜。”

·57 Yiu-t'a nying teh Ge kông, “Ng wæ feh tao ng-zih shü, Ô-pah-læh-hön Ng mông-djôh-ku feh?”

> 57 猶太人搭渠講，“爾還弗到五十歲，亞伯拉罕爾望着過弗？”

·58 Yia-su teh ge-he kông, “Ngô lao-zih teh ng-he kông, Ô-pah-læh-hön vong c'ih-si, Ngô ze-teh.”

> 58 耶穌搭渠許講，“我老實搭爾許講，亞伯拉罕朆出世，我在{搭}。”

·59 Ge-he ziu do zih-deo iao p'ang Ge: Yia-su bi-gao, ze ge-he cong-yiang tseo-c'ih sing-din, ziu k'e-gao.

> 59 渠許就馱石頭要碰渠：耶穌避爻，在渠許中央走出聖殿，就去爻。


## I'ö. 9.

> I'ö. 9.

**_1 Yia-su i sang-zing-keh hæh-ngæn. 8 Hæh-ngæn ta-tao Fæh-li-se nying min-zin. 13 Fæh-li-se nying ky'i ge, yi kön ge c'ih jü-we-dông: 35 Yia-su tsih-ziu ge, ge ziu tsiao-nying Yia-su. 39 Yia-su ts-tin Ge s liang-kwông peh kæh-nying._**

> **_1 耶穌醫生成個瞎眼。8 瞎眼帶到法利賽人面前。13 法利賽人氣渠，又趕渠出聚會堂：35 耶穌接受渠，渠就招認耶穌。39 耶穌指點渠賜亮光畀何人。_**

·1 YIA-SU tseo-ku z-'eo, mông-djôh ih-ke nying jong sang ziu hæh-ngæn.

> 1 耶穌走過時候，望着一個人從生就瞎眼。

·2 Ge meng-du ziu meng Ge, kông, “Fu-ts, keh nying jong sang ziu hæh-ngæn, z kæh-nying væn ze? Wæ-z ge z-kyi, wæ-z ge vu-meo?”

> 2 渠門徒就問渠，講，“夫子，箇人從生就瞎眼，是何人犯罪？還是渠自己，還是渠父母？”

·3 Yia-su we-teh kông, “Feh-z ge z-kyi væn-ze, yi feh-z ge vu-meo væn-ze: z iao ze ge sing-zông hyin-c'ih Zông-ti-keh tsôh-yü.

> 3 耶穌回答講，“弗是渠自己犯罪，又弗是渠父母犯罪：是要在渠身上顯出上帝個作爲。

·4 Nyih-li z-'eo, Ngô pih iao tso ts'a Ngô le-keh z-kön: yia-li iao tao, ziu m-yiu nying neng-keo tso z-kön.

> 4 日裏時候，我必要做差我來個事幹：夜裏要到，就無有人能夠做事幹。

·5 Ngô wæ ze si-zông, z si-zông-keh liang-kwông.”

> 5 我還在世上，是世上個亮光。”

·6 Keh shih-wa kông-ku, Ge t'u zæn-t'u ze di, yüong zæn-t'u diao læn-wu-nyi t'æh hæh-ngæn-keh ngæn,

> 6 箇說話講過，渠吐饞唾在地，用饞唾調爛糊泥搨瞎眼個眼，

·7 teh ge kông, “Ng tao Si-lo-ô dz-li k'e si-si” (Si-lo-ô ziu-z ‘ts'a-le-keh’ i-s). Ge k'e si, cün-le ziu mông-djôh.

> 7 搭渠講，“爾到西羅亞池裏去洗洗”（西羅亞就是‘差來個’意思）。渠去洗，轉來就望着。

·8 Ling-sô teh su-zông mông-djôh ge z hæh-ngæn-keh ziu kông, “Keh ky'i feh-z zo-kæn t'ao-væn cü-ts?”

> 8 鄰舍搭素常望着渠是瞎眼個就講，“箇豈弗是坐{簡}討飯主子？”

·9 Yiu-sih kông, “Z ge:” yiu-sih kông, “Ziang ge.” Ge-z kông, “Z ngô.”

> 9 有些講，“是渠：”有些講，“像渠。”渠自講，“是我。”

·10 Ge-he teh ge kông, “Ng-keh ngæn tsa k'e-fæh?”

> 10 渠許搭渠講，“爾個眼怎開法？”

·11 Ge we-teh kông, “Yiu ih-ke Nying ming-z Yia-su, diao læn-wu-nyi, t'æh ngô ngæn, teh ngô kông, ‘Tao Si-lo-ô dz-li k'e si:’ ngô k'e si, ziu mông-djôh.”

> 11 渠回答講，“有一個人名字耶穌，調爛糊泥，搨我眼，搭我講，‘到西羅亞池裏去洗：’我去洗，就望着。”

·12 Ge-he teh ge kông, “Keh Nying ze 'ah-yi?” Ge kông, “Ngô feh hyiao-teh.”

> 12 渠許搭渠講，“箇人在{何}{裏}？”渠講，“我弗曉得。”

·13 Ge-he ta jong-zin hæh-ngæn-keh, k'e kyin Fæh-li-se nying.

> 13 渠許帶從前瞎眼個，去見法利賽人。

·14 Yia-su diao læn-wu-nyi k'e ge ngæn. keh nyih z ön-sih-nyih.

> 14 耶穌調爛糊泥開渠眼。箇日是安息日。

·15 Fæh-li-se nying meng ge tsa-sang mông-djôh. Ge teh ge-he kông, “Ge yüong læn-wu-nyi t'æh ngô ngæn, ngô k'e si, ziu mông-djôh.”

> 15 法利賽人問渠怎生望着。渠搭渠許講，“渠用爛糊泥搨我眼，我去洗，就望着。”

·16 Fæh-li-se nying yiu kyi-ke kông, “Keh Nying feh siu ön-sih-nyih, feh-z jong Zông-ti le.” Yi yiu kông, “Ze-nying tsa neng-keo tso keh gyi-z?” ge-he ziu jü-de tsang-leng.

> 16 法利賽人有幾個講，“箇人弗守安息日，弗是從上帝來。”又有講，“罪人怎能夠做箇奇事？”渠許就聚隊爭論。

·17 Yi teh hæh-ngæn kông, “Ge kyi-zin k'e ng-keh ngæn, ng kông Ge z tsa-sang?” Ge kông, “Ge z sin-ts-nying.”

> 17 又搭瞎眼講，“渠既然開爾個眼，爾講渠是怎生？”渠講，“渠是先知人。”

·18 Yiu-t'a nying feh siang-sing ge z hæh-ngæn i-liang, teng-tao ao ge vu-meo le,

> 18 猶太人弗相信渠是瞎眼醫亮，等到謳渠父母來，

·19 meng ge-he kông, “Keh z ng-keh n-ts, ziu-z ng kông jong sang z hæh-ngæn feh? yin-ze ge tsa-sang mông-djôh?”

> 19 問渠許講，“箇是爾個兒子，就是爾講從生是瞎眼弗？現在渠怎生望着？”

·20 Ge vu-meo we-teh ge-he, kông, “Keh z ngô-keh n-ts, ngô hyiao-teh, ge jong sang z hæh-ngæn ngô yi hyiao-teh:

> 20 渠父母回答渠許，講，“箇是我個兒子，我曉得，渠從生是瞎眼我又曉得：

·21 ge yin-ze tsa mông-djôh ngô feh hyiao-teh; kæh-nying k'e ge ngæn ngô yi feh hyiao-teh: ge yi-kying zing-nying-tsiang-da, ng-he hao meng ge; ge-z z-kön z-kyi we kông.”

> 21 渠現在怎望着我弗曉得；何人開渠眼我又弗曉得：渠已經成人長大，爾許好問渠；渠自事幹自己會講。”

·22 Ge vu-meo kông keh shih-wa, z yü p'ô Yiu-t'a nying: ing-yü Yiu-t'a nying yi-kying iah hao, ziah yiu nying tsiao-nying Yia-su z Kyi-toh, pih iao kön-c'ih jü-we-dông.

> 22 渠父母講箇說話，是爲怕猶太人：因爲猶太人已經約好，若有人招認耶穌是基督，必要趕出聚會堂。

·23 Su-i ge vu-meo kông, “Ge yi-kying zing-nying-tsiang-da, hao meng ge-z.”

> 23 所以渠父母講，“渠已經成人長大，好問渠自。”

·24 Fæh-li-se nying yi ao keh zin-deo hæh-ngæn cü-ts le, teh ge kông, “Ng hao kyü yüong-wa peh Zông-ti: ngô-he hyiao-teh keh Nying z ze-nying.”

> 24 法利賽人又謳箇前頭瞎眼主子來，搭渠講，“爾好歸榮華畀上帝：我許曉得箇人是罪人。”

·25 Ge we-teh kông, “Ge-z ze-nying feh-z, ngô feh hyiao-teh: ih-yiang ngô hyiao-teh, ngô yi-zin z hæh-ngæn, yin-ze we mông-djôh.”

> 25 渠回答講，“渠是罪人弗是，我弗曉得：一樣我曉得，我以前是瞎眼，現在會望着。”

·26 Ge-he yi we-teh ge kông, “Ge peh ng tso zah-m? Tsa-sang k'e ng-keh ngæn?”

> 26 渠許又回答渠講，“渠畀爾做甚麼？怎生開爾個眼？”

·27 Ge we-teh ge-he kông, “Ngô yi-kying teh ng-he kông-ku, ng-he feh t'ing: tsa-sang iao tse t'ing? ng-he ah iao tso Ge-keh meng-du feh?”

> 27 渠回答渠許講，“我已經搭爾許講過，爾許弗聽：怎生要再聽？爾許也要做渠個門徒弗？”

·28 Ge-he ziu zôh ge, kông, “Ng z Ge-keh meng-du; ngô-he z Mo-si-keh meng-du.

> 28 渠許就𧮙渠，講，“爾是渠個門徒；我許是摩西個門徒。

·29 Zông-ti teh Mo-si kông ngô-he hyiao-teh: dæn-z keh Nying jong 'ah-yi le ngô-he feh hyiao-teh.”

> 29 上帝搭摩西講我許曉得：但是箇人從{何}{裏}來我許弗曉得。”

·30 Ge we-teh kông, “Ge we k'e ngô-keh ngæn, ng-he wæ feh hyiao-teh Ge jong 'ah-yi le, keh z hyi-gyi!

> 30 渠回答講，“渠會開我個眼，爾許還弗曉得渠從{何}{裏}來，箇是希奇！

·31 Ngô-he hyiao-teh Zông-ti feh t'ing ze-nying-keh tao-kao: ziah-z nying yiu gyin-sing, i Ge-keh ts-i, Zông-ti we t'ing ge.

> 31 我許曉得上帝弗聽罪人個禱告：若是人有虔心，依渠個旨意，上帝會聽渠。

·32 Jong-ku-yi-le vong t'ing-djôh nying we k'e sang-zing hæh-ngæn-keh ngæn.

> 32 從古以來朆聽着人會開生成瞎眼個眼。

·33 Keh Nying ziah feh-z jong Zông-ti le, Ge tu feh neng tso.”

> 33 箇人若弗是從上帝來，渠都弗能做。”

·34 Ge-he we-teh kông, “Ng tsing-ke z ze-nyih li-min su sang, wæ iao kao-hyüing ngô-he feh?” Ziu kön ge c'ih.

> 34 渠許回答講，“爾整個是罪孽裏面所生，還要教訓我許弗？”就趕渠出。

·35 YIA-SU t'ing-djôh ge-he kön ge c'ih; ziu zing-djôh ge, teh ge kông, “Ng siang-sing Zông-ti-keh N-ts feh?”

> 35 耶穌聽着渠許趕渠出；就尋着渠，搭渠講，“爾相信上帝個兒子弗？”

·36 Ge we-teh kông, “Cü, kæh-nying z Zông-ti-keh N-ts, hao peh ngô siang-sing Ge?”

> 36 渠回答講，“主，何人是上帝個兒子，好畀我相信渠？”

·37 Yia-su teh ge kông, “Ng yi-kying mông-djôh Ge ku, teh ng ze-teh kông Cü-ts ziu-z.”

> 37 耶穌搭渠講，“爾已經望着渠過，搭爾在{搭}講主子就是。”

·38 Ge kông, “Cü, ngô siang-sing.” Ziu pa Ge.

> 38 渠講，“主，我相信。”就拜渠。

·39 Yia-su kông, “Ngô yü sing-p'ön z-kön tao si-zông le, peh vong mông-djôh cü-ts we mông-djôh; mông-djôh cü-ts fæn-cün we tso hæh-ngæn.”

> 39 耶穌講，“我爲審判事幹到世上來，畀朆望着主子會望着；望着主子反轉會做瞎眼。”

·40 Yiu kyi-ke Fæh-li-se nying ze wang-pin, t'ing-djôh keh shih-wa, ziu teh Ge kông, “Ngô-he ah z hæh-ngæn feh?”

> 40 有幾個法利賽人在橫邊，聽着箇說話，就搭渠講，“我許也是瞎眼弗？”

·41 Yia-su teh ge kông, “Ng-he ziah-z hæh-ngæn, ziu m-yiu ze; yin-ze ng-he kông mông-djôh: su-i ng-he-keh ze ning-gyiu ze-teh.”

> 41 耶穌搭渠講，“爾許若是瞎眼，就無有罪；現在爾許講望着：所以爾許個罪仍舊在{搭}。”


## I'ö. 10.

> I'ö. 10.

**_1 Kyi-toh z Meng, yi z ting hao K'ön-yiang-keh. 19 Pah-sing kôh-yiang sing-i kông-tao Yia-su. 24 Yia-su yüong Ge su tso z-kön tso bing-kyü Ge z Zông-ti-keh N-ts: 39 bi-ku Yiu-t'a nying, 40 tao Iah-dæn 'o-nga k'e, ze-kæn hyü-to nying siang-sing Ge._**

> **_1 基督是門，又是頂好看羊個。19 百姓各樣心意講到耶穌。24 耶穌用渠所做事幹做憑據渠是上帝個兒子：39 避過猶太人，40 到約但河外去，在{簡}許多人相信渠。_**

·1 “Ngô lao-zih teh ng kông, Feh jong meng tseo-tsing yiang-læn, jong bih-c'ü t'iao-tsing cü-ts, z zeh teh gyiang-dao.

> 1 “我老實搭爾講，弗從門走進羊欄，從別處跳進主子，是賊搭強盜。

·2 Jong meng tseo-tsing cü-ts z k'ön-yiang-keh nying.

> 2 從門走進主子是看羊個人。

·3 Kwön-meng-keh we peh ge k'e meng; yiang ah t'ing-teh-c'ih ge sing-ing; ge we ao z-kyi yiang-keh ming-z, ta ge-he c'ih.

> 3 管門個會畀渠開門；羊也聽得出渠聲音；渠會謳自己羊個名字，帶渠許出。

·4 Z-keh yiang fông-c'ih, ge z-kyi tseo ku-sin; yiang ziu keng ge ing-yü nying-teh ge sing-ing.

> 4 自個羊放出，渠自己走過先；羊就跟渠因爲認得渠聲音。

·5 Fe keng tang-sang nying, tsih we to-bi ge: yü feh nying-teh tang-sang nying-keh sing-ing.”

> 5 {=弗會}跟打生人，只會躲避渠：爲弗認得打生人個聲音。”

·6 Yia-su teh ge-he kông keh pi-fông: ge-he feh ming-bah Ge su kông z zao i-s.

> 6 耶穌搭渠許講箇比方：渠許弗明白渠所講是{唣}意思。

·7 Yia-su yi teh ge-he kông, “Ngô lao-zih teh ng kông, Ngô ziu-z yiang-keh Meng.

> 7 耶穌又搭渠許講，“我老實搭爾講，我就是羊個門。

·8 Væn-pah sin-jü Ngô le cü-ts z zeh teh gyiang-dao: yiang z feh t'ing ge-he.

> 8 凡百先如我來主子是賊搭強盜：羊是弗聽渠許。

·9 Ngô z Meng: væn-pah jong Ngô tseo-tsing, we teh-djôh kyiu, hao tsing-c'ih, teh-djôh ts'ing-ts'ao ky'üoh.

> 9 我是門：凡百從我走進，會得着救，好進出，得着青草喫。

·10 Zeh z tan-tsih yü t'eo, sæh, djü-mih le: Ngô le peh ge-he yiu weh-ming, ping-ts'ia weh-zông kô-weh.

> 10 賊是單只爲偷，殺，除滅來：我來畀渠許有活命，幷且活上加活。

·11 “Ngô z keh ting hao k'ön-yiang-keh Nying: keh ting hao k'ön-yiang Cü-ts we yü yiang sô-c'ih Z-kyi sing-ming.

> 11 “我是箇頂好看羊個人：箇頂好看羊主子會爲羊捨出自己性命。

·12 Feh-z k'ön-yiang cü-ts, yiang ah feh-z ge-z-ke, z t'ao-le-keh yüong-nying, ge mông-djôh za-lông le, yiang tu tön-gao, dao-k'e, za-lông ziu t'a yiang ky'üoh, peh tsing-pæn kön-sæn:

> 12 弗是看羊主子，羊也弗是渠自個，是討來個用人，渠望着豺狼來，羊都斷爻，逃去，豺狼就拖羊喫，畀整班趕散：

·13 t'ao-le-keh nying we dao-k'e, yü ge z t'ao-le-keh, ah feh tsiao-kwön yiang.

> 13 討來個人會逃去，爲渠是討來個，也弗照管羊。

·14 Ngô z keh ting hao k'ön-yiang-keh Nying; Ngô nying-teh Z-keh yiang, Ngô-keh yiang ah nying-teh Ngô,

> 14 我是箇頂好看羊個人；我認得自個羊，我個羊也認得我，

·15 ziang Vu-ts'ing sih-teh Ngô, Ngô sih-teh Vu-ts'ing; ping-ts'ia Ngô yü yiang sô-c'ih Z-keh sing-ming.

> 15 像父親識得我，我識得父親；幷且我爲羊捨出自個性命。

·16 Ngô wæ-yiu yiang, vong ze-i yiang-læn-li: keh-sih Ngô ah pih iao ta ge le, ge-he ah we t'ing Ngô-keh sing-ing; we tso ih-pæn-sang, ih-ke k'ön-yiang-keh Nying.

> 16 我還有羊，朆在{倚}羊欄裏：箇些我也必要帶渠來，渠許也會聽我個聲音；會{佐}一班生，一個看羊個人。

·17 Vu-ts'ing su-i e-sih Ngô, yü Ngô sô-c'ih Z-kyi sing-ming, peh Ngô hao voh ge cün-le.

> 17 父親所以愛惜我，爲我捨出自己性命，畀我好復渠轉來。

·18 Ngô sing-ming m-nying we deh-k'e, z Ngô-z sô-c'ih. Ngô yiu sô-c'ih sing-ming-keh neng-kön, ah yiu voh ge cün-le-keh neng-kön. Keh feng-fu Ngô jong Ngô Vu-ts'ing tsih-djôh. ”

> 18 我性命無人會奪去，是我自捨出。我有捨出性命個能幹，也有復渠轉來個能幹。箇吩咐我從我父親接着。”

·19 Yü keh shih-wa Yiu-t'a nying yi tsang-leng.

> 19 爲箇說話猶太人又爭論。

·20 Nen-cong yiu hyü-to nying kông, “Ge z kyü vu-keh, yi tin-gao; tsa-sang t'ing Ge?”

> 20 內中有許多人講，“渠是鬼附個，又癲爻；怎生聽渠？”

·21 Yi yiu nying kông, “Keh feh-z kyü vu-keh shih-wa. Kyü we k'e hæh-ngæn-keh ngæn feh?”

> 21 又有人講，“箇弗是鬼附個說話。鬼會開瞎眼個眼弗？”

·22 Ze Yia-lu-sæh-lang yiu siu sing-din tsih-ts', z tong-t'in;

> 22 在耶路撒冷有修聖殿節❓，是冬天；

·23 Yia-su ze sing-din, Su-lo-meng lông-oh tseo.

> 23 耶穌在聖殿，所羅門廊屋走。

·24 Yiu-t'a nying ziu wu-le, teh Ge kông, “Ng iao peh ngô-he nyi-sing nyi-'oh tao kyi-z? Ng ziah-z Kyi-toh, hao ming-ming teh ngô-he kông.”

> 24 猶太人就糊來，搭渠講，“爾要畀我許疑心疑惑到幾時？爾若是基督，好明明搭我許講。”

·25 Yia-su we-teh ge-he kông, “Ngô yi-kying teh ng-he kông-ku, ng-he feh siang-sing: Ngô k'ao Ngô Vu-ts'ing ming-deo su tso z-kön, keh z peh Ngô tso te-tsing.

> 25 耶穌回答渠許講，“我已經搭爾許講過，爾許弗相信：我靠我父親名頭所做事幹，箇是畀我做對證。

·26 Dæn-z ng-he feh siang-sing, ing-yü feh-z Ngô-keh yiang, ziang Ngô teh ng-he su kông.

> 26 但是爾許弗相信，因爲弗是我個羊，像我搭爾許所講。

·27 Ngô-keh yiang we t'ing Ngô sing-ing, Ngô nying-teh ge-he, ge-he ah keng Ngô;

> 27 我個羊會聽我聲音，我認得渠許，渠許也跟我；

·28 Ngô s-peh ge-he üong-yün weh-ming; ge-he üong-yün fe mih-gao, jong Ngô siu-li ah feh neng deh-k'e.

> 28 我賜畀渠許永遠活命；渠許永遠{=弗會}滅爻，從我手裏也弗能奪去。

·29 Keh s-peh Ngô yiang-keh Vu-ts'ing z pi væn-pah wæ do; jong Ngô Vu-ts'ing siu-li ah feh neng deh-k'e.

> 29 箇賜畀我羊個父親是比凡百還大；從我父親手裏也弗能奪去。

·30 Ngô teh Vu-ts'ing z ih-ke-sang.”

> 30 我搭父親是一個生。”

·31 Yiu-t'a nying yi do zih-deo iao p'ang Ge.

> 31 猶太人又馱石頭要碰渠。

·32 Yia-su we-teh ge-he kông, “Ngô vong Vu-ts'ing 'ao-ling tso hyü-to hao z-kön peh ng-he mông-ku; ng-he yü nô-ih-yiang iao do zih-deo p'ang Ngô?”

> 32 耶穌回答渠許講，“我奉父親號令做許多好事幹畀爾許望過；爾許爲哪一樣要馱石頭碰我？”

·33 Yiu-t'a nying we-teh Ge kông, “Ngô-he do zih-deo p'ang Ng, feh-z yü hao z-kön, z yü sih-doh shih-wa; ing-yü Ng z nying, yi we Z sön Z Zông-ti.”

> 33 猶太人回答渠講，“我許馱石頭碰爾，弗是爲好事幹，是爲褻瀆說話；因爲爾是人，又會自算自上帝。”

·34 Yia-su we-teh ge-he kông, “Ng-he leh-fæh ky'i feh-z sia-lôh kông, ‘Ngô ts'ing-hwu ng z zông-ti?’

> 34 耶穌回答渠許講，“爾許律法豈弗是寫落講，‘我稱呼爾是上帝？’

·35 Sing-shü shih-wa feh neng fi-gao: tsih-djôh Zông-ti 'ao-ling cü-ts ziah ts'ing-hwu ge-he z zông-ti,

> 35 聖書說話弗能廢爻：接着上帝號令主子若稱呼渠許是上帝，

·36 'o-hyüông Vu-ts'ing sön tseng-djong, ts'a tao si-zông le Cü-ts, Z-kyi kông, ‘Ngô z Zông-ti-keh N-ts;’ ng-he tsa-sang kông Ngô ze-teh kông sih-doh shih-wa?

> 36 何況父親算尊重，差到世上來主子，自己講，‘我是上帝個兒子；’爾許怎生講我在{搭}講褻瀆說話？

·37 Ngô ziah feh tso Ngô Vu-ts'ing z-kön, feh yüong siang-sing Ngô.

> 37 我若弗做我父親事幹，弗用相信我。

·38 Ziah-z ze-teh tso, ng-he ziu-z feh siang-sing Ngô, ah ing-ke siang-sing keh-sih z-kön: peh ng-he hao hyiao-teh yi hao siang-sing, Vu-ts'ing z ze-ü Ngô, Ngô ze-ü Vu-ts'ing.”

> 38 若是在{搭}做，爾許就是弗相信我，也應該相信箇些事幹：畀爾許好曉得又好相信，父親是在於我，我在於父親。”

·39 Ge-he yi siang k'ô Ge; Yia-su t'eh-c'ih ge-he siu-li k'e-gao.

> 39 渠許又想揢渠；耶穌脫出渠許手裏去爻。

·40 Ge yi tao Iah-dæn 'o-nga, Iah-'ön ky'i-deo 'ang si-li-keh su-ze; djü ze-kæn.

> 40 渠又到約但河外，約翰起頭行洗禮個所在；住在{簡}。

·41 Yiu hyü-to nying tao Ge su-ze le; kông, “Iah-'ön ih-yiang zing-tsih tu m-yiu tso-ku: tsih-yiu Iah-'ön kông-tao keh Nying kyü-tang-kyü shih-wa tu feh dzæn.”

> 41 有許多人到渠所在來；講，“約翰一樣神跡都無有做過：只有約翰講到箇人句打句說話都弗賺。”

·42 Ze-kæn ziu yiu hyü-to nying siang-sing Ge.

> 42 在{簡}就有許多人相信渠。


## I'ö. 11.

> I'ö. 11.

**_1 Læh-sæh-lu yi-kying ön-tsông s-nyih, Yia-su peh ge weh-cün-le. 45 Hyü-to Yiu-t'a nying siang-sing. 47 Tsi-s-tsiang teh Fæh-li-se nying wa-sön meo-'e Yia-su. 49 Ke-ô-fæh kông sin-ts shih-wa. 54 Yia-su feh tse ze Yiu-t'a nying cong-yiang tseo. 55 Ze yü-yiah-tsih Yiu-t'a nying zing Ge, iao k'ô Ge._**

> **_1 拉撒路已經安葬四日，耶穌畀渠活轉來。45 許多猶太人相信。47 祭司長搭法利賽人划算謀害耶穌。49 該亞法講先知說話。54 耶穌弗再在猶太人中央走。55 在逾越節猶太人尋渠，要揢渠。_**

·1 YIU ih-ke nying sang-bing, ming-z Læh-sæh-lu, djü ze Pah-da-nyi, ziu-z Mô-li-ô teh ge ts-me Mô-da-keh hyiang-ts'eng.

> 1 有一個人生病，名字拉撒路，住在伯大尼，就是馬利亞搭渠姊妹馬大個鄉村。

·2 Keh Mô-li-ô ziu-z do hyiang-yiu t'æh-t'æh Cü, yüong z-kyi deo-fæh k'a-k'a Ge kyiah, z ge hyüong-di Læh-sæh-lu sang-bing.

> 2 箇馬利亞就是馱香油搨搨主，用自己頭髮揩揩渠腳，是渠兄弟拉撒路生病。

·3 Keh liang ts-me ziu ts'a nying k'e kyin Yia-su, kông, “Cü, Ng su e-sih cü-ts yiu bing.”

> 3 箇兩姊妹就差人去見耶穌，講，“主，爾所愛惜主子有病。”

·4 Yia-su t'ing-djôh, ziu kông, “Keh mao-bing feh-z iao s, z yü Zông-ti-keh yüong-wa, peh Zông-ti-keh N-ts yü keh bing hao teh-djôh yüong-wa.”

> 4 耶穌聽着，就講，“箇毛病弗是要死，是爲上帝個榮華，畀上帝個兒子爲箇病好得着榮華。”

·5 Yia-su z e-sih Mô-da, teh ge ts-me, teh Læh-sæh-lu.

> 5 耶穌是愛惜馬大，搭渠姊妹，搭拉撒路。

·6 T'ing-djôh ge yiu bing, tæn-kôh ze-kæn liang-nyih;

> 6 聽着渠有病，耽擱在{簡}兩日；

·7 'eo-deo teh meng-du kông, “Ngô-he hao tse tao Yiu-t'a k'e.”

> 7 後頭搭門徒講，“我許好再到猶太去。”

·8 Meng-du teh Ge kông, “Fu-ts, Yiu-t'a nying m kyi-z iao do zih-deo p'ang Ng; Ng wæ iao tao kæn-min k'e feh?”

> 8 門徒搭渠講，“夫子，猶太人無幾時要馱石頭碰爾；爾還要到{簡}面去弗？”

·9 Yia-su we-teh kông, “Ih-nyih ky'i feh-z yiu loh-ke z-zing? nying ziah ze bah-nyih tseo lu, ziu feh tih-tao, ing-yü mông-djôh si-zông-keh liang-kwông.

> 9 耶穌回答講，“一日豈弗是有六個時辰？人若在白日走路，就弗跌倒，因爲望着世上個亮光。

·10 Ziah-z yia-li tseo, we tih-tao, ing-yü ge m-yiu liang-kwông.”

> 10 若是夜裏走，會跌倒，因爲渠無有亮光。”

·11 Keh shih-wa kông-ku, 'eo-deo teh ge-he kông, “Ngô-he-keh bong-yiu Læh-sæh-lu kw'eng-k'e; Ngô k'e ao ge sing.”

> 11 箇說話講過，後頭搭渠許講，“我許個朋友拉撒路睏去；我去謳渠醒。”

·12 Meng-du kông, “Cü, ge ziah-z kw'eng, tsong we hao.”

> 12 門徒講，“主，渠若是睏，總會好。”

·13 Yia-su shih-wa z ts-tin ge s: ge-he ts'eng z kông ön-weng kw'eng-kæn.

> 13 耶穌說話是指點渠死：渠許忖是講安穩睏{簡}。

·14 Yia-su ziu ming-ming teh ge-he kông, “Læh-sæh-lu s-gao.

> 14 耶穌就明明搭渠許講，“拉撒路死爻。

·15 Yü ng-he-keh yün-ku Ngô hwön-hyi vong ze-kæn, peh ng-he hao siang-sing. Yin-ze Ngô-he hao tao ge su-ze k'e.”

> 15 爲爾許個緣故我歡喜朆在{簡}，畀爾許好相信。現在我許好到渠所在去。”

·16 To-mô, yi ts'ing-hwu Ti-t'u-mô, ziu teh jü-de meng-du kông, “Ngô-he ah hao k'e, teh ge jü-de s.”

> 16 多馬，又稱呼低土馬，就搭聚隊門徒講，“我許也好去，搭渠聚隊死。”

·17 Yia-su tseo-tao, ziu hyiao-teh ge ze veng-mo yi-kying s-nyih.

> 17 耶穌走到，就曉得渠在墳墓已經四日。

·18 Pah-da-nyi teh Yia-lu-sæh-lang lin-gying, mao loh li lu;

> 18 伯大尼搭耶路撒冷連近，毛六里路；

·19 yiu hyü-to Yiu-t'a nying tao Mô-da teh Mô-li-ô su-ze le, yü ge hyüong-di iao ön-yü ge.

> 19 有許多猶太人到馬大搭馬利亞所在來，爲渠兄弟要安慰渠。

·20 Mô-da t'ing-djôh Yia-su le-gao, ziu k'e nying-tsih Ge: Mô-li-ô ning-gyiu zo ze u-li.

> 20 馬大聽着耶穌來爻，就去迎接渠：馬利亞仍舊坐在{烏}裏。

·21 Mô-da teh Yia-su kông, “Cü, Ng ziah-z ze-i, ngô hyüong-di fe s.

> 21 馬大搭耶穌講，“主，爾若是在{倚}，我兄弟{=弗會}死。

·22 Dæn-z ngô hyiao-teh, Ng yin-ze jü-bin iao gyiu Zông-ti zah-m, Zông-ti pih-ding we s-peh Ng.”

> 22 但是我曉得，爾現在隨便要求上帝甚麼，上帝必定會賜畀爾。”

·23 Yia-su teh ge kông, “Ng-keh hyüong-di we tse nang-ky'i.”

> 23 耶穌搭渠講，“爾個兄弟會再{儜}起。”

·24 Mô-da teh Ge kông, “Ngô hyiao-teh tao meh-nyih weh-cün-le z-'eo ge we nang-ky'i.”

> 24 馬大搭渠講，“我曉得到末日活轉來時候渠會{儜}起。”

·25 Yia-su teh ge kông, “Tse weh-cün-le teh weh-ming, ziu-z Ngô: siang-sing Ngô cü-ts, shü-tsih s, yi we weh:

> 25 耶穌搭渠講，“再活轉來搭活命，就是我：相信我主子，雖只死，又會活：

·26 væn-pah weh-keh siang-sing Ngô cü-ts, üong-yün fe s. Keh shih-wa ng siang-sing feh?”

> 26 凡百活個相信我主子，永遠{=弗會}死。箇說話爾相信弗？”

·27 Mô-da teh Ge kông, “Cü, z-keh: ngô siang-sing Ng z Kyi-toh, Zông-ti-keh N-ts, ing-ke tao si-zông le Cü-ts.”

> 27 馬大搭渠講，“主，是個：我相信爾是基督，上帝個兒子，應該到世上來主子。”

·28 Keh shih-wa kông-ku, ziu k'e ön-cong ao ge ts-me Mô-li-ô, kông, “Sin-sang le-gao, ao ng.”

> 28 箇說話講過，就去暗中謳渠姊妹馬利亞，講，“先生來爻，謳爾。”

·29 Mô-li-ô t'ing-djôh, lih-k'eh ky'i-le, tao Yia-su su-ze k'e.

> 29 馬利亞聽着，立刻起來，到耶穌所在去。

·30 Keh z-'eo Yia-su vong tseo-tsing hyiang-ts'eng, wæ ze Mô-da nying-tsih Ge-keh su-ze.

> 30 箇時候耶穌朆走進鄉村，還在馬大迎接渠個所在。

·31 Ze Mô-li-ô u-li ön-yü ge-keh Yiu-t'a nying, mông-djôh Mô-li-ô lih-k'eh ky'i-le tseo-c'ih, ziu keng ge, kông, “Ge tao veng-mo k'e k'oh.”

> 31 在馬利亞{烏}裏安慰渠個猶太人，望着馬利亞立刻起來走出，就跟渠，講，“渠到墳墓去哭。”

·32 Mô-li-ô tseo-tao Yia-su su-ze, ih mông-djôh ziu p'oh-lôh Ge kyiah-zin, kông, “Cü, Ng ziah ze-i, ngô hyüong-di fe s.”

> 32 馬利亞走到耶穌所在，一望着就覆落渠腳前，講，“主，爾若在{倚}，我兄弟{=弗會}死。”

·33 Yia-su mông-djôh Mô-li-ô ze-teh k'oh, wæ-yiu jü-de le-keh Yiu-t'a nying ah k'oh, ziu sing-t'ong næn-ku, kông,

> 33 耶穌望着馬利亞在{搭}哭，還有聚隊來個猶太人也哭，就心痛難過，講，

·34 “Ng-he tsông ge ze 'ah-yi?” Ge-he kông, “Cü, le mông.”

> 34 “爾許葬渠在{何}{裏}？”渠許講，“主，來望。”

·35 Yia-su c'ih ngæn-li.

> 35 耶穌出眼淚。

·36 Yiu-t'a nying kông, “Mông Ge tsa-sang e-sih ge!”

> 36 猶太人講，“望渠怎生愛惜渠！”

·37 Nen-cong yiu-sih kông, “Ge we peh hæh-ngæn mông-djôh, ky'i feh neng peh keh nying fe s?”

> 37 內中有些講，“渠會畀瞎眼望着，豈弗能畀箇人{=弗會}死？”

·38 Yia-su yi sing-t'ong, tseo-tao veng-mo. Veng z ih-ke di-dong, yiu zih-deo keng-lao.

> 38 耶穌又心痛，走到墳墓。墳是一個地洞，有石頭{㔶}牢。

·39 Yia-su kông, “Zih-deo do-gao.” S-nying-keh ts-me Mô-da teh Ge kông, “Cü, yiu ky'i-dao: ing-yü yi-kying yiu s-nyih.”

> 39 耶穌講，“石頭馱爻。”死人個姊妹馬大搭渠講，“主，有氣道：因爲已經有四日。”

·40 Yia-su teh ge kông, “Ngô ky'i feh-z teh ng kông-ku, ng ziah-z siang-sing, we mông-djôh Zông-ti-keh yüong-wa?”

> 40 耶穌搭渠講，“我豈弗是搭爾講過，爾若是相信，會望着上帝個榮華？”

·41 Ge-he ziu jong veng-mo do-gao zih-deo. Yia-su ngæn hyiang t'in, kông, “Vu-ts'ing, Ng kyi-zin t'ing Ngô, Ngô zia-zia Ng.

> 41 渠許就從墳墓馱爻石頭。耶穌眼向天，講，“父親，爾既然聽我，我謝謝爾。

·42 Ngô hyiao-teh Ng z-k'eh t'ing Ngô: dæn-z yü deo-ky'ün gyi-teh keh-pæn nying Ngô t'ih kông, hao peh ge-he siang-sing z Ng ts'a Ngô le.”

> 42 我曉得爾時刻聽我：但是爲頭圈徛{搭}箇班人我{剔}講，好畀渠許相信是爾差我來。”

·43 Keh shih-wa kông-ku, ziu do sing-hyiang ao-ky'i, kông, “Læh-sæh-lu, c'ih-le.”

> 43 箇說話講過，就大聲響謳起，講，“拉撒路，出來。”

·44 S-keh cü-ts ziu c'ih-le, siu kyiah yiu pu dzin-lao; min yiu siu-kying pao-teh. Yia-su teh ge-he kông, “Ka-gao, peh ge tseo.”

> 44 死個主子就出來，手腳有布纏牢；面有手巾包{搭}。耶穌搭渠許講，“解爻，畀渠走。”

·45 TAO Mô-li-ô su-ze le-keh Yiu-t'a nying, mông-djôh Yia-su su tso z-kön, ziu yiu hyü-to siang-sing Ge.

> 45 到馬利亞所在來個猶太人，望着耶穌所做事幹，就有許多相信渠。

·46 Nen-cong yiu-sih tao Fæh-li-se nying su-ze, peh Yia-su su tso z-kön t'ong-ts ge-he.

> 46 內中有些到法利賽人所在，畀耶穌所做事幹通知渠許。

·47 Su-i tsi-s-tsiang teh Fæh-li-se nying jü-zih kong-we, kông, “Keh Nying tso hyü-to zing-tsih, ngô-he tsa tsông-fæh?

> 47 所以祭司長搭法利賽人聚集公會，講，“箇人做許多神跡，我許怎妝法？

·48 Ziah-z 'eo Ge, cong-nying we siang-sing Ge: Lo-mô nying we le peh ngô-he di-fông teh pah-sing deh-k'e.”

> 48 若是{候}渠，衆人會相信渠：羅馬人會來畀我許地方搭百姓奪去。”

·49 Nen-cong yiu ih-ke nying ming-z Ke-ô-fæh, keh nyin z ge tso da tsi-s, teh ge-he kông, “Ng-he ih-ting feh hyiao-teh;

> 49 內中有一個人名字該亞法，箇年是渠做大祭司，搭渠許講，“爾許一{點}弗曉得；

·50 wæ feh ts'eng-tao, ih-ke nying yü pah-sing s, peh t'ong koh fe djü-mih, z ngô-he-keh ih-c'ü.”

> 50 還弗忖到，一個人爲百姓死，畀統國{=弗會}除滅，是我許個益處。”

·51 Keh shih-wa feh-z jong ge z-kyi kông: keh nyin z ge tso da tsi-s, ge kông sin-ts shih-wa, kông Yia-su iao yü pah-sing s;

> 51 箇說話弗是從渠自己講：箇年是渠做大祭司，渠講先知說話，講耶穌要爲百姓死；

·52 ah feh tæn-tsih yü keh ih-koh pah-sing s, ah iao siu-zih Zông-ti s-sæn-keh n-nô peh ge-he tso ih-ke-sang.

> 52 也弗單只爲箇一國百姓死，也要收拾上帝四散個兒女畀渠許{佐}一個生。

·53 Jong keh nyih, ge-he ziu siang-liang iao tsông-s Yia-su.

> 53 從箇日，渠許就商量要妝死耶穌。

·54 Su-i Yia-su feh tse ming-ming ze Yiu-t'a nying cong-yiang tseo, jong kæn tao hông-yia lin-gying di-fông k'e, tseo-tsing Yi-fæh-lin zing-li; ziu teh meng-du jü-de tæn-kôh ze-kæn.

> 54 所以耶穌弗再明明在猶太人中央走，從{簡}到荒野連近地方去，走進以法蓮城裏；就搭門徒聚隊耽擱在{簡}。

·55 YIU-T'A nying-keh Yü-yiah-tsih gying-gao: tsih-ts' yi-zin yiu hyü-to nying jong hyiang-'ô zông Yia-lu-sæh-lang, iao kyih-zing z-kyi.

> 55 猶太人個逾越節近爻：節❓以前有許多人從鄉下上耶路撒冷，要潔淨自己。

·56 Ge-he ze-kæn zing Yia-su, gyi ze sing-din jü-de kông, “Ng-he tsa ts'eng? Ge le siu tsih-ts' feh?”

> 56 渠許在{簡}尋耶穌，徛在聖殿聚隊講，“爾許怎忖？渠來守節❓弗？”

·57 Tsi-s-tsiang teh Fæh-li-se nying yi-kying c'ih 'ao-ling, ziah yiu nying hyiao-teh Ge ze 'ah-yi, ziu le t'ong-ts, peh ge-he hao k'ô Ge.

> 57 祭司長搭法利賽人已經出號令，若有人曉得渠在{何}{裏}，就來通知，畀渠許好揢渠。


## I'ö. 12.

> I'ö. 12.

**_1 Mô-li-ô yüong hyiang-yiu t'æh Yia-su-keh kyiah. 9 Hyü-to nying le iao kyin Læh-sæh-lu, 10 Tsi-s-tsiang wa-sön meo-'e ge. 12 Kyi-toh gyi ih-p'ih lü tsing Yia-lu-sæh-lang. 20 Hyi-læh nying iao kyin Yia-su. 23 Yia-su kông Ge iao s z-kön. 37 Yiu-t'a nying ning-gyiu hæh-ngæn: 42 hyü-to kwön siang-sing, dæn-z feh tsiao-nying Yia-su: 44 kông Ge le kyiu nying._**

> **_1 馬利亞用香油搨耶穌個腳。9 許多人來要見拉撒路，10 祭司長划算謀害渠。12 基督徛一匹驢進耶路撒冷。20 希臘人要見耶穌。23 耶穌講渠要死事幹。37 猶太人仍舊瞎眼：42 許多官相信，但是弗招認耶穌：44 講渠來救人。_**

·1 Yü-yiah-tsih ts-zin loh nyih, Yia-su tao Pah-da-nyi, ziu-z Læh-sæh-lu s-gao, Yia-su peh ge weh-cün-le-keh su-ze.

> 1 逾越節之前六日，耶穌到伯大尼，就是拉撒路死爻，耶穌畀渠活轉來個所在。

·2 Ze-kæn bæn yia-væn peh Yia-su ky'üoh: Mô-da ze-teh voh-z; teh Ge zo-zih cü-ts Læh-sæh-lu ah ze-nen.

> 2 在{簡}辦夜飯畀耶穌喫：馬大在{搭}服事；搭渠坐席主子拉撒路也在內。

·3 Mô-li-ô do ih-kying ting hao ting kyü-keh hyiang-yiu, t'æh Yia-su kyiah, yi yüong z-kyi deo-fæh k'a-k'a Ge kyiah; mön oh tu p'eng-hyiang.

> 3 馬利亞馱一斤頂好頂貴個香油，搨耶穌腳，又用自己頭髮揩揩渠腳；滿屋都噴香。

·4 Yiu ih-ke meng-du, z Kô-liah nying, Si-meng-keh n-ts, Yiu-da, ziu-z 'eo-le iao ma Yia-su cü-ts, ge kông,

> 4 有一個門徒，是加略人，西門個兒子，猶大，就是後來要賣耶穌主子，渠講，

·5 “Keh hyiang-yiu 'o-feh ma sæn-zih-liang nying-ts, feng peh gyüong-nying?”

> 5 “箇香油何弗賣三十兩銀子，分畀窮人？”

·6 Ge kông keh shih-wa, feh-z iao ku-djôh gyüong-nying; ing-yü ge z zeh, dzin-de z ge kwön, pa-tsing-keh nying-ts iao t'eo.

> 6 渠講箇說話，弗是要顧着窮人；因爲渠是賊，錢袋是渠管，擺進個銀子要偷。

·7 Yia-su kông, “Bing ge, ge k'ông keh hyiang-yiu, z yü Ngô ön-tsông nyih-ts yüong.

> 7 耶穌講，“憑渠，渠囥箇香油，是爲我安葬日子用。

·8 Ing-yü ng-he yiu gyüong-nying dziang-z jü-de; dæn-z Ngô feh-z dziang-dziang jü-de.”

> 8 因爲爾許有窮人長時聚隊；但是我弗是長長聚隊。”

·9 Yiu hyü-to Yiu-t'a nying hyiao-teh Yia-su ze-kæn; ge le, feh tæn-tsih yü Yia-su Z-kyi, z iao mông Yia-su jong s-nying cong-yiang peh ge weh-cün-le-keh Læh-sæh-lu.

> 9 有許多猶太人曉得耶穌在{簡}；渠來，弗單只爲耶穌自己，是要望耶穌從死人中央畀渠活轉來個拉撒路。

·10 Dæn-z tsi-s-tsiang wa-sön lin Læh-sæh-lu ah iao sæh-gao;

> 10 但是祭司長划算連拉撒路也要殺爻；

·11 ing-yü hyü-to Yiu-t'a nying yü ge ziu siang-sing Yia-su.

> 11 因爲許多猶太人爲渠就相信耶穌。

·12 Di-nyi nyih, le siu tsih-ts'-keh cong-nying, t'ing-djôh Yia-su tao Yia-lu-sæh-lang le,

> 12 第二日，來守節❓個衆人，聽着耶穌到耶路撒冷來，

·13 ziu do tsao-jü-keh jü-ts, c'ih-le nying-tsih Ge, ao-ky'i-le kông, “ 'O-sæn-nah: k'ao-djôh Cü ming-deo le-keh Yi-seh-lih Wông-ti, z ing-ke coh-tsæn.”

> 13 就馱棗樹個樹枝，出來迎接渠，謳起來講，“和散那：靠着主名頭來個以色列皇帝，是應該祝讚。”

·14 Yia-su zing-djôh ih-p'ih siao-lü, ziu gyi-zông, ziang shü-li sia-lôh,

> 14 耶穌尋着一匹小驢，就徛上，像書裏寫落，

·15 “Shing-keh nô, feh yüong p'ô, mông ng-keh Wông-ti gyi ih-p'ih siao-lü le.” [Sk.9.9.]

> 15 “郇個女，弗用怕，望爾個皇帝徛一匹小驢來。”

·16 Keh-sih z-kön Ge meng-du ky'i-deo feh ming-bah: teng-tao Yia-su ziu yüong-wa ts-'eo, ziu ts'eng-tao keh shih-wa z ts-tin Ge sia-lôh, ah yiu keh-sih z-kön hyiang Ge tso-ku.

> 16 箇些事幹渠門徒起頭弗明白：等到耶穌受榮華之後，就忖到箇說話是指點渠寫落，也有箇些事幹向渠做過。

·17 Yia-su ao Læh-sæh-lu tseo-c'ih veng-mo, peh ge jong s-nying cong-yiang weh-cün-le, keh z-'eo jü-de-keh nying tu tso kyin-tsing.

> 17 耶穌謳拉撒路走出墳墓，畀渠從死人中央活轉來，箇時候聚隊個人都做見證。

·18 Su-i cong-nying k'e nying-tsih Ge, ing-yü t'ing-djôh Ge yiu keh zing-tsih tso-ku.

> 18 所以衆人去迎接渠，因爲聽着渠有箇神跡做過。

·19 Fæh-li-se nying jü-de kông, “Ng-he su wa-sön tu z vu-ih: ing-yü t'ong-t'in-'ô tu keng Ge.”

> 19 法利賽人聚隊講，“爾許所划算都是無益：因爲統天下都跟渠。”

·20 TÔNG tsih-ts' z-'eo, zông-le li-pa cü-ts yiu-sih z Hyi-læh nying:

> 20 當節❓時候，上來禮拜主子有些是希臘人：

·21 ge-he le kyin Kô-li-li Pah-se-da-keh Fi-lih, teh ge kông, “Sin-sang, ngô-he iao kyin Yia-su.”

> 21 渠許來見加利利伯賽大個腓力，搭渠講，“先生，我許要見耶穌。”

·22 Fi-lih ziu k'e t'ong-ts Ön-teh-lih: Ön-teh-lih teh Fi-lih yi k'e t'ong-ts Yia-su.

> 22 腓力就去通知安得烈：安得烈搭腓力又去通知耶穌。

·23 Yia-su we-teh ge-he, kông, “Nying-keh N-ts ziu yüong-wa z-'eo tao-gao.

> 23 耶穌回答渠許，講，“人個兒子受榮華時候到爻。

·24 Ngô lao-zih teh ng-he kông, Ih-leh mah ziah feh lôh di s-gao, ning-gyiu z ih-leh; ziah-z s, we c'ih hyü-to leh-su.

> 24 我老實搭爾許講，一粒麥若弗落地死爻，仍舊是一粒；若是死，會出許多粒數。

·25 E-sih z-kyi sing-ming cü-ts, we sông-gao; ze keh si-zông feh e-sih z-kyi sing-ming cü-ts, we pao-jün ge tao üong-yün weh-ming.

> 25 愛惜自己性命主子，會喪爻；在箇世上弗愛惜自己性命主子，會保全渠到永遠活命。

·26 Ziah yiu nying voh-z Ngô, ing-ke keng Ngô; Ngô ze 'ah-yi, voh-z Ngô cü-ts ah we ze 'ah-yi: ziah yiu nying voh-z Ngô, Ngô Vu-ts'ing pih-ding kyü-djong ge.

> 26 若有人服事我，應該跟我；我在{何}{裏}，服事我主子也會在{何}{裏}：若有人服事我，我父親必定貴重渠。

·27 Yin-ze Ngô sing-li næn-ku; Ngô tsa kông-fæh? Vu-ts'ing, kyiu Ngô min-gao keh z-'eo. Dæn-z Ngô z yü keh yün-ku tao keh z-'eo le.

> 27 現在我心裏難過；我怎講法？父親，救我免爻箇時候。但是我是爲箇緣故到箇時候來。

·28 Vu-ts'ing, yüong-wa Ng-keh ming-deo.” Ziu jong t'in yiu sing-ing, kông, “Ngô yi-kying yüong-wa ge ku, wæ iao tse yüong-wa ge.”

> 28 父親，榮華爾個名頭。”就從天有聲音，講，“我已經榮華渠過，還要再榮華渠。”

·29 Wang-pin gyi-kæn-keh nying t'ing-djôh, yiu-sih kông, “Z hyiang-le:” yi yiu kông, “Z t'in-s teh Ge kông.”

> 29 橫邊徛{簡}個人聽着，有些講，“是響雷：”又有講，“是天使搭渠講。”

·30 Yia-su we-teh, kông, “Keh sing-ing feh-z yü Ngô, z yü ng-he.

> 30 耶穌回答，講，“箇聲音弗是爲我，是爲爾許。

·31 Sing-p'ön si-zông z-'eo tao-gao: si-zông-keh cü-tse kw'a iao kön-c'ih.

> 31 審判世上時候到爻：世上個主宰快要趕出。

·32 Ngô, ziah jong di bi nying di-zông, ziu we ta cong-nying tao Ngô su-ze.”

> 32 我，若從地被人提上，就會帶衆人到我所在。”

·33 Yia-su kông keh shih-wa, z ts-tin Ge tsiang-le tsa s-fæh.

> 33 耶穌講箇說話，是指點渠將來怎死法。

·34 Cong-nying we-teh Ge kông, “Ngô t'ing-djôh leh-fæh shü kông, Kyi-toh üong-yün ze-teh: Ng tsa-sang kông, Nying-keh N-ts pih iao di-zông? Keh Nying-keh N-ts z kæh-nying?”

> 34 衆人回答渠講，“我聽着律法書講，基督永遠在{搭}：爾怎生講，人個兒子必要提上？箇人個兒子是何人？”

·35 Yia-su teh ge-he kông, “Liang-kwông wæ-yiu ih-ts'iang teh ng-he jü-de. Ng-he yiu keh liang-kwông, hao tseo lu, sang-teh heh-ön ling-djôh ng-he: tseo heh lu cü-ts feh hyiao-teh tao 'ah-yi k'e.

> 35 耶穌搭渠許講，“亮光還有一{昶}搭爾許聚隊。爾許有箇亮光，好走路，省得黑暗臨着爾許：走黑路主子弗曉得到{何}{裏}去。

·36 Ng-he yiu liang-kwông ze-teh, hao siang-sing keh Liang-kwông, peh ng-he hao tso liang-kwông-keh nying.” Yia-su kông-wön keh shih-wa, ziu k'e, Z-kyi ing-zông.

> 36 爾許有亮光在{搭}，好相信箇亮光，畀爾許好做亮光個人。”耶穌講完箇說話，就去，自己隱藏。

·37 GE shü-tsih ze ge-he min-zin tso-ku tah-liao zing-tsih, ge-he ning-gyiu feh siang-sing Ge:

> 37 渠雖只在渠許面前做過{搭}{了}神跡，渠許仍舊弗相信渠：

·38 peh sin-ts Yi-se-ô shih-wa yiu ing-nyin, kông, “Cü, yiu kæh-nying siang-sing ngô-he su djün-keh sing-sih? Cü siu-pi hyin-c'ih-le yiu kæh-nying mông-djôh?” [Y.53.1.]

> 38 畀先知以賽亞說話有應驗，講，“主，有何人相信我許所傳個信息？主手臂顯出來有何人望着？”

·39 Su-i ge-he feh neng siang-sing, ing-yü Yi-se-ô yi kông-ku,

> 39 所以渠許弗能相信，因爲以賽亞又講過，

·40 “Ge peh ge-he ngæn hæh, peh ge-he sing-dziang ngang; peh ge-he ngæn fe mông, sing fe ming-bah, yi fe hwe-ke, peh Ngô i ge hao.” [Y.6.10.]

> 40 “渠畀渠許眼瞎，畀渠許心腸硬；畀渠許眼{=弗會}望，心{=弗會}明白，又{=弗會}悔改，畀我醫渠好。”

·41 Keh shih-wa z Yi-se-ô, yü mông-djôh Yia-su yüong-wa, kông Ge z-'eo su kông.

> 41 箇說話是以賽亞，爲望着耶穌榮華，講渠時候所講。

·42 Shü-tsih z-t'ih, ah yiu hyü-to kwön-fu siang-sing Ge; tsih-z yü Fæh-li-se nying feh tsiao-nying, sang-teh peh ge-he kön-c'ih jü-we-dông.

> 42 雖只是{剔}，也有許多官府相信渠；只是爲法利賽人弗招認，省得畀渠許趕出聚會堂。

·43 Ing-yü ge-he z hwön-hyi nying-keh ts'ing-tsæn, hao-jü Zông-ti-keh ts'ing-tsæn.

> 43 因爲渠許是歡喜人個稱讚，好如上帝個稱讚。

·44 Yia-su do sing-hyiang ao-ky'i-le, kông, “Væn-pah siang-sing Ngô, feh-z siang-sing Ngô, z siang-sing ts'a Ngô le Cü-ts.

> 44 耶穌大聲響謳起來，講，“凡百相信我，弗是相信我，是相信差我來主子。

·45 Mông-djôh Ngô, ziu-z mông-djôh ts'a Ngô le Cü-ts.

> 45 望着我，就是望着差我來主子。

·46 Ngô tao si-zông le z liang-kwông, peh væn-pah siang-sing Ngô cü-ts feh djü ze heh-ön.

> 46 我到世上來是亮光，畀凡百相信我主子弗住在黑暗。

·47 Ziah yiu nying t'ing-djôh Ngô shih-wa wæ feh siang-sing, Ngô feh ding ge ze: ing-yü Ngô le feh-z iao ding si-zông-keh ze, z iao kyiu si-zông.

> 47 若有人聽着我說話還弗相信，我弗定渠罪：因爲我來弗是要定世上個罪，是要救世上。

·48 In-ky'i Ngô, feh tsih-ziu Ngô shih-wa cü-ts, yiu ih-ke we ding ge ze, ziu-z Ngô su kông-keh dao-li, tao meh-nyih ge we ding ge ze.

> 48 厭棄我，弗接受我說話主子，有一個會定渠罪，就是我所講個道理，到末日渠會定渠罪。

·49 Ing-yü Ngô feh-z jong Z-kyi sing-i kông, ts'a Ngô le-keh Vu-ts'ing feng-fu Ngô ing-ke tsa-sang kông, tsa-sang djün:

> 49 因爲我弗是從自己心意講，差我來個父親吩咐我應該怎生講，怎生傳：

·50 Ngô ah hyiao-teh Ge-keh feng-fu z üong-yün weh-ming: su-i Ngô kông shih-wa, z tsiao Vu-ts'ing su t'ong-ts Ngô kông.”

> 50 我也曉得渠個吩咐是永遠活命：所以我講說話，是照父親所通知我講。”


## I'ö. 13.

> I'ö. 13.

**_1 Yia-su si meng-du-keh kyiah: ky'ün ge ti-sing siao-i tso nying. 18 Yia-su kông ih-ke we ma Ge, ön-cong ts-tin Iah-'ön z Yiu-da: 31 ky'ün meng-du siang-e, 36 kông Pi-teh we feh tsiao-nying Ge._**

> **_1 耶穌洗門徒個腳：勸渠低心小意做人。18 耶穌講一個會賣渠，暗中指點約翰是猶大：31 勸門徒相愛，36 講彼得會弗招認渠。_**

·1 YÜ-YIAH-TSIH yi-zin, Yia-su hyiao-teh Ge li-k'e si-zông tao Vu-ts'ing su-ze k'e z-'eo tao-gao, Ge ze si-zông ih-hyiang e-sih Z-keh nying, dzih tao lôh-kyiah ah e-sih ge-he.

> 1 逾越節以前，耶穌曉得渠離開世上到父親所在去時候到爻，渠在世上一向愛惜自個人，直到落腳也愛惜渠許。

·2 Ky'üoh yia-væn z-'eo, mo-kyü yi-kying ying-dong Kô-liah nying Si-meng n-ts Yiu-da-keh sing, peh ge ma Yia-su,

> 2 喫夜飯時候，魔鬼已經{孕}動加略人西門兒子猶大個心，畀渠賣耶穌，

·3 Yia-su hyiao-teh Vu-ts'ing yi-kying peh væn-veh kao-de Ge siu-li, yi hyiao-teh Z-kyi jong Zông-ti c'ih-le, ah iao cün tao Zông-ti,

> 3 耶穌曉得父親已經畀萬物交代渠手裏，又曉得自己從上帝出來，也要轉到上帝，

·4 jong ky'üoh-væn su-ze nang-ky'i, i-zông t'eh-gao; do ih-diao siu-kying Z-kyi kyi hao;

> 4 從喫飯所在{儜}起，衣裳脫爻；馱一條手巾自己繫好；

·5 yüong shü tao kyiah-dong-li, si meng-du-keh kyiah, yüong su kyi-keh siu-kying k'a-k'a ge.

> 5 用水倒腳桶裏，洗門徒個腳，用所繫個手巾揩揩渠。

·6 Tao Si-meng Pi-teh, Pi-teh kông, “Cü, Ng iao si ngô kyiah feh?”

> 6 到西門彼得，彼得講，“主，爾要洗我腳弗？”

·7 Yia-su we-teh ge kông, “Ngô ze-teh tso ng yin-ze feh hyiao-teh, 'eo-le we ming-bah.”

> 7 耶穌回答渠講，“我在{搭}做爾現在弗曉得，後來會明白。”

·8 Pi-teh teh Ge kông, “Ng üong feh-k'o si ngô kyiah.” Yia-su we-teh ge kông, “Ngô ziah feh si ng, ng teh Ngô m siang-kön.”

> 8 彼得搭渠講，“爾永弗可洗我腳。”耶穌回答渠講，“我若弗洗爾，爾搭我無相干。”

·9 Si-meng Pi-teh teh Ge kông, “Cü, feh tæn-tsih ngô kyiah, wæ-yiu siu teh deo.”

> 9 西門彼得搭渠講，“主，弗單只我腳，還有手搭頭。”

·10 Yia-su teh ge kông, “Yüoh si-ku cü-ts tsih yüong si kyiah, ge mön-sing ziu kyih-zing: ng-he z kyih-zing, feh-z tu kyih-zing.”

> 10 耶穌搭渠講，“浴洗過主子只用洗腳，渠滿身就潔淨：爾許是潔淨，弗是都潔淨。”

·11 Ge hyiao-teh iao ma Ge z kæh-nying: su-i kông, “Feh-z tu kyih-zing.”

> 11 渠曉得要賣渠是何人：所以講，“弗是都潔淨。”

·12 Yia-su si-ku ge-he-keh kyiah, tsiah-cün Z-kyi i-zông, tse zo-lôh, teh ge-he kông, “Ngô te teh ng-he tso-ku, ng-he hyiao-teh feh?

> 12 耶穌洗過渠許個腳，着轉自己衣裳，再坐落，搭渠許講，“我{對}搭爾許做過，爾許曉得弗？

·13 Ng-he ts'ing-hwu Ngô z Sin-sang, z Cü: ng-he shih-wa ah feh dzæn, ing-yü Ngô z-keh.

> 13 爾許稱呼我是先生，是主：爾許說話也弗賺，因爲我是個。

·14 Ngô z Cü, z Sin-sang, zông-ts'ia peh ng-he si kyiah, ng-he-keh kyiah ah ing-ke jü-de si-le-si-k'e.

> 14 我是主，是先生，尚且畀爾許洗腳，爾許個腳也應該聚隊洗來洗去。

·15 Ngô yiu ih-ke pông-yiang peh ng-he, hao peh ng-he tso, tsiao Ngô teh ng-he su tso-ku.

> 15 我有一個榜樣畀爾許，好畀爾許做，照我搭爾許所做過。

·16 Ngô lao-zih teh ng-he kông, Nu-boh fe do-jü cü-nying-kô; ts'a-le-keh ah feh-z do-jü ts'a ge le cü-ts.

> 16 我老實搭爾許講，奴僕{=弗會}大如主人家；差來個也弗是大如差渠來主子。

·17 Ng-he ziah hyiao-teh keh z-kön, we tso, ziu yiu foh-ky'i.

> 17 爾許若曉得箇事幹，會做，就有福氣。

·18 Ngô ze-teh kông, feh-z ts-tin ng-he cong-nying; Ngô su t'iao-shün cü-ts Ngô tu hyiao-teh: z iao peh Sing-shü yiu ing-nyin, kông, ‘Teh Ngô jü-de ky'üoh cü-ts yüong kyiah-'eo-keng t'ih Ngô.’ [S.41.9.]

> 18 我在{搭}講，弗是指點爾許衆人；我所挑選主子我都曉得：是要畀聖書有應驗，講，‘搭我聚隊喫主子用腳後跟踢我。’

·19 Keh z-kön wæ-vong tso-zing Ngô sin teh ng-he kông; teng-tao z-kön tso zing ts-'eo peh ng-he hao siang-sing Ngô z kæh-nying.

> 19 箇事幹還朆做成我先搭爾許講；等到事幹做成之後畀爾許好相信我是何人。

·20 Ngô lao-zih teh ng-he kông, Væn-pah tsih-ziu Ngô ts'a-k'e cü-ts ziu-z tsih-ziu Ngô; tsih-ziu Ngô ziu-z tsih-ziu ts'a Ngô le Cü-ts.”

> 20 我老實搭爾許講，凡百接受我差去主子就是接受我；接受我就是接受差我來主子。”

·21 Yia-su kông-wön keh shih-wa, sing-li næn-ku, kông, “Ngô lao-zih teh ng-he kông, Ng-he cong-yiang yiu ih-ke iao ma Ngô.”

> 21 耶穌講完箇說話，心裏難過，講，“我老實搭爾許講，爾許中央有一個要賣我。”

·22 Meng-du ziu mông-le mông-k'e, ts'eng-feh-c'ih Ge ze-teh kông kæh-nying.

> 22 門徒就望來望去，忖弗出渠在{搭}講何人。

·23 Yiu ih-ke meng-du ge ze Yia-su hyüong-deo, z Yia-su su e-sih cü-ts.

> 23 有一個門徒渠在耶穌胸頭，是耶穌所愛惜主子。

·24 Si-meng Pi-teh ts-tin, iao ge meng Yia-su z kông kæh-nying.

> 24 西門彼得指點，要渠問耶穌是講何人。

·25 Ge ziu ge-djôh Yia-su hyüong-kw'eng-deo, teh Ge kông, “Cü, z kæh-nying?”

> 25 渠就隑着耶穌胸窟頭，搭渠講，“主，是何人？”

·26 Yia-su we-teh kông, “Ngô tsæn ting ping di peh ge cü-ts, ziu-z.” Ziu tsæn ting ping, di peh Kô-liah nying Si-meng-keh n-ts Yiu-da.

> 26 耶穌回答講，“我蘸{點}餅遞畀渠主子，就是。”就蘸{點}餅，遞畀加略人西門個兒子猶大。

·27 Keh ping tsih-ziu ku, Sæh-dæn ziu zih-tsing ge sing-li. Yia-su teh ge kông, “Ng su tso, tso kw'a-ting.”

> 27 箇餅接受過，撒但就入進渠心裏。耶穌搭渠講，“爾所做，做快{點}。”

·28 Zo-zih cü-ts m-nying hyiao-teh Ge yü zao z-kön teh ge kông keh-kyü wa.

> 28 坐席主子無人曉得渠爲{唣}事幹搭渠講箇句話。

·29 Yiu-sih, ing-yü dzin-de z Yiu-da kwön, ts'eng Yia-su ao ge ma ku tsih-gyi su yüong-keh meh-z; 'oh-tsia do ting dong-din peh gyüong-nying.

> 29 有些，因爲錢袋是猶大管，忖耶穌謳渠買過節期所用個物事；或者馱{點}銅鈿畀窮人。

·30 Yiu-da ziu-ku keh ping, lih-k'eh c'ih-k'e: keh z-'eo z yia-li.

> 30 猶大受過箇餅，立刻出去：箇時候是夜裏。

·31 YIU-DA c'ih-k'e, Yia-su ziu kông, “Yin-ze Nying-keh N-ts yiu yüong-wa, Zông-ti ze-ü Ge ah yiu yüong-wa.

> 31 猶大出去，耶穌就講，“現在人個兒子有榮華，上帝在於渠也有榮華。

·32 Zông-ti ziah ze-ü Ge yiu yüong-wa, ah we ze-ü Z-kyi yüong-wa Nying-keh N-ts, ping-ts'ia lih-k'eh we yüong-wa Ge.

> 32 上帝若在於渠有榮華，也會在於自己榮華人個兒子，幷且立刻會榮華渠。

·33 Siao-nying, Ngô wæ-yiu ih-ts'iang teh ng-he jü-de. Ng-he 'eo-le we zing Ngô: ziang Ngô zin-deo teh Yiu-t'a nying su kông, ‘Ngô k'e su-ze ng-he feh neng tao;’ Ngô yin-ze ah teh ng-he kông.

> 33 小人，我還有一{昶}搭爾許聚隊。爾許後來會尋我：像我前頭搭猶太人所講，‘我去所在爾許弗能到；’我現在也搭爾許講。

·34 Ngô peh ng-he ih-diao sing ka-ming, iao ng-he jü-de siang-e; ziang Ngô e-sih ng-he, iao ng-he ah z-t'ih jü-de siang-e.

> 34 我畀爾許一條新誡命，要爾許聚隊相愛；像我愛惜爾許，要爾許也是{剔}聚隊相愛。

·35 Ng-he ziah jü-de siang-e, cong-nying ziu we hyiao-teh ng-he z Ngô-keh meng-du.”

> 35 爾許若聚隊相愛，衆人就會曉得爾許是我個門徒。”

·36 Si-meng Pi-teh teh Ge kông, “Cü, Ng iao tao 'ah-yi k'e?” Yia-su we-teh ge kông, “Ngô k'e su-ze, ng yin-ze feh neng keng Ngô; 'eo-le we keng Ngô.”

> 36 西門彼得搭渠講，“主，爾要到{何}{裏}去？”耶穌回答渠講，“我去所在，爾現在弗能跟我；後來會跟我。”

·37 Pi-teh teh Ge kông, “Cü, ngô tsa-sang yin-ze feh neng keng Ng? ngô zing-nyün yü Ng sô sing-ming.”

> 37 彼得搭渠講，“主，我怎生現在弗能跟爾？我情願爲爾捨性命。”

·38 Yia-su we-teh ge kông, “Ng zing-nyün yü Ngô sô sing-ming feh? Ngô lao-zih teh ng kông, Kyi vong di ts-zin, ng we sæn-t'ao feh tsiao-nying Ngô.”

> 38 耶穌回答渠講，“爾情願爲我捨性命弗？我老實搭爾講，雞朆啼之前，爾會三套弗招認我。”


## I'ö. 14.

> I'ö. 14.

**_1 Kyi-toh kông t'in-zông-keh sô-mông ön-yü meng-du: 6 kông Ge z lu, z tsing dao-li, z weh-ming, z teh Vu-ts'ing tso ih-ke-sang: 13 kông k'ao Ge ming-deo gyiu zah-m Ge we tso-zing: 15 ziah e-kying Yia-su iao pao-siu Ge-keh ka-ming; 16 ing-hyü Pao-kô Cü-ts we le, 27 liu-lôh Ge-keh bing-ön peh ge._**

> **_1 基督講天上個奢望安慰門徒：6 講渠是路，是真道理，是活命，是搭父親{佐}一個生：13 講靠渠名頭求甚麼渠會做成：15 若愛敬耶穌要保守渠個誡命；16 應許保❓主子會來，27 留落渠個平安畀渠。_**

·1 “Ng-he-keh sing-li feh yüong næn-ku: ng-he siang-sing Zông-ti, ah iao siang-sing Ngô.

> 1 “爾許個心裏弗用難過：爾許相信上帝，也要相信我。

·2 Ze Ngô Vu-ts'ing u-li yiu hyü-to oh-yü: ziah-z m-yiu, Ngô tsong sin teh ng-he kông; Ngô k'e yü ng-he bi-bæn su-ze.

> 2 在我父親{烏}裏有許多屋宇：若是無有，我總先搭爾許講；我去爲爾許備辦所在。

·3 Ngô ziah-z k'e yü ng-he bi-bæn su-ze, pih-ding tse le, tsih ng-he tao Ngô su-ze; Ngô ze 'ah-yi, peh ng-he ah ze 'ah-yi.

> 3 我若是去爲爾許備辦所在，必定再來，接爾許到我所在；我在{何}{裏}，畀爾許也在{何}{裏}。

·4 Ngô tao 'ah-yi k'e ng-he hyiao-teh, ge lu ah hyiao-teh.”

> 4 我到{何}{裏}去爾許曉得，渠路也曉得。”

·5 To-mô teh Ge kông, “Cü, Ng tao nô su-ze k'e ngô-he feh hyiao-teh; tsa neng-keo hyiao-teh ge lu?”

> 5 多馬搭渠講，“主，爾到哪所在去我許弗曉得；怎能夠曉得渠路？”

·6 Yia-su teh ge kông, “Ngô ziu-z lu, z tsing dao-li, z weh-ming: ziah feh jong Ngô, m-nying hao tao Vu-ts'ing su-ze k'e.

> 6 耶穌搭渠講，“我就是路，是真道理，是活命：若弗從我，無人好到父親所在去。

·7 Ng-he ziah-z sih-teh Ngô, ah sih-teh Ngô Vu-ts'ing: jong-kying-yi-'eo ng-he z sih-teh Ge, ping-ts'ia yi-kying mông-djôh Ge ku.”

> 7 爾許若是識得我，也識得我父親：從今以後爾許是識得渠，幷且已經望着渠過。”

·8 Fi-lih teh Ge kông, “Cü, peh ngô-he mông-djôh Vu-ts'ing, ziu keo-gao.”

> 8 腓力搭渠講，“主，畀我許望着父親，就夠爻。”

·9 Yia-su teh ge kông, “Fi-lih, Ngô tah-liao nyih-ts teh ng jü-de, ng ning-gyiu feh sih-teh Ngô? Mông-djôh Ngô, ziu-z mông-djôh Vu-ts'ing; ng tsa-sang kông, ‘Peh ngô-he mông-djôh Vu-ts'ing?’”

> 9 耶穌搭渠講，“腓力，我{搭}{了}日子搭爾聚隊，爾仍舊弗識得我？望着我，就是望着父親；爾怎生講，‘畀我許望着父親？’”

·10 Ng ky'i feh siang-sing Ngô z ze-ü Vu-ts'ing, Vu-ts'ing ze-ü Ngô? Ngô teh ng-he su kông shih-wa feh-z jong Ngô-z kông: djü ze Ngô li-min-keh Vu-ts'ing z Ge ze-teh tso keh-sih z-kön.

> 10 爾豈弗相信我是在於父親，父親在於我？我搭爾許所講說話弗是從我自講：住在我裏面個父親是渠在{搭}做箇些事幹。

·11 “Ng yüong siang-sing Ngô z ze-ü Vu-ts'ing, Vu-ts'ing ze-ü Ngô: ziah feh-z, yü su tso z-kön siang-sing Ngô.

> 11 “爾用相信我是在於父親，父親在於我：若弗是，爲所做事幹相信我。

·12 Ngô lao-zih teh ng-he kông, Siang-sing Ngô cü-ts, Ngô su tso z-kön ge tsiang-le ah iao tso; ping-ts'ia do-jü keh-sih z-kön ah iao tso; ing-yü Ngô tao Ngô Vu-ts'ing su-ze k'e.

> 12 我老實搭爾許講，相信我主子，我所做事幹渠將來也要做；幷且大如箇些事幹也要做；因爲我到我父親所在去。

·13 Ng-he k'ao Ngô ming-deo jü-bin iao gyiu zah-m, Ngô we tso-zing, peh Vu-ts'ing ze-ü N-ts yiu yüong-wa.

> 13 爾許靠我名頭隨便要求甚麼，我會做成，畀父親在於兒子有榮華。

·14 Ziah-z k'ao Ngô ming-deo, iao gyiu zah-m, Ngô we tso-zing.”

> 14 若是靠我名頭，要求甚麼，我會做成。”

·15 “Ng-he ziah-z e-kying Ngô, we pao-siu Ngô-keh ka-ming.

> 15 “爾許若是愛敬我，會保守我個誡命。

·16 Ngô we gyiu Vu-ts'ing, Ge yiu ih-yü Pao-kô Cü-ts we s-peh ng-he, hao üong-yün teh ng-he jü-de djü:

> 16 我會求父親，渠有一位保❓主子會賜畀爾許，好永遠搭爾許聚隊住：

·17 ziu-z tsing dao-li-keh Sing-Ling: si-zông su feh neng tsih-ziu, ing-yü mông Ge feh djôh, ah feh sih-teh Ge: ng-he z sih-teh Ge, ing-yü Ge z teh ng-he jü-de djü, ah we ze ng-he sing-li.

> 17 就是真道理個聖靈：世上所弗能接受，因爲望渠弗着，也弗識得渠：爾許是識得渠，因爲渠是搭爾許聚隊住，也會在爾許心裏。

·18 Ngô feh peh ng-he ziang m nyiang-pang: Ngô we tao ng-he su-ze le.

> 18 我弗畀爾許像無娘伯：我會到爾許所在來。

·19 Tse teng ih-ts'iang, si-zông fe mông-djôh Ngô; ng-he we mông-djôh Ngô: ing-yü Ngô z weh, ng-he ah we weh.

> 19 再等一{昶}，世上{=弗會}望着我；爾許會望着我：因爲我是活，爾許也會活。

·20 Tao keh nyih-ts ng-he we hyiao-teh Ngô z ze-ü Ngô Vu-ts'ing, ng-he ze-ü Ngô, Ngô ze-ü ng-he.

> 20 到箇日子爾許會曉得我是在於我父親，爾許在於我，我在於爾許。

·21 Yiu Ngô ka-ming yi pao-siu ge cü-ts, ziu-z e-kying Ngô: e-kying Ngô cü-ts Ngô Vu-ts'ing we e-sih ge, Ngô ah we e-sih ge, we hyin-c'ih Ngô-z peh ge mông.”

> 21 有我誡命又保守渠主子，就是愛敬我：愛敬我主子我父親會愛惜渠，我也會愛惜渠，會顯出我自畀渠望。”

·22 Yiu-da, feh-z Kô-liah Yiu-da, ge teh Yia-su kông, “Cü, Ng we hyin-c'ih Z-kyi peh ngô-he mông, feh peh si-zông nying mông, keh-z tsa-sang?”

> 22 猶大，弗是加略猶大，渠搭耶穌講，“主，爾會顯出自己畀我許望，弗畀世上人望，箇是怎生？”

·23 Yia-su we-teh ge kông, “Ziah yiu nying e-kying Ngô, ge we pao-siu Ngô dao-li: Ngô Vu-ts'ing we e-sih ge, Ngô-he we tao ge su-ze le, teh ge jü-de djü.

> 23 耶穌回答渠講，“若有人愛敬我，渠會保守我道理：我父親會愛惜渠，我許會到渠所在來，搭渠聚隊住。

·24 Feh e-kying Ngô cü-ts feh pao-siu Ngô dao-li: ng-he su t'ing-keh dao-li, feh-z Ngô-z-ke, z ts'a Ngô le Vu-ts'ing-ke.

> 24 弗愛敬我主子弗保守我道理：爾許所聽個道理，弗是我自個，是差我來父親個。

·25 “Ngô wæ teh ng-he jü-de, yiu keh shih-wa teh ng-he kông.

> 25 “我還搭爾許聚隊，有箇說話搭爾許講。

·26 Dæn-z keh Pao-kô Cü-ts, ziu-z Sing-Ling, Vu-ts'ing ze-ü Ngô-keh ming-deo iao ts'a-le, Ge we yiang-yiang kao ng-he, ah we peh ng-he kyi-lao Ngô væn-pah teh ng-he su kông.

> 26 但是箇保❓主子，就是聖靈，父親在於我個名頭要差來，渠會樣樣教爾許，也會畀爾許記牢我凡百搭爾許所講。

·27 “Ngô yiu bing-ön liu-lôh peh ng-he; Ngô Z-keh bing-ön s-peh ng-he: Ngô s-peh ng-he, feh ziang si-zông s-peh ng-he. Ng-he sing feh yüong næn-ku, ah feh yüong p'ô.

> 27 “我有平安留落畀爾許；我自個平安賜畀爾許：我賜畀爾許，弗像世上賜畀爾許。爾許心弗用難過，也弗用怕。

·28 Ng-he yi-kying t'ing-djôh Ngô kông, ‘Ngô iao k'e, Ngô yi we tao ng-he su-ze le.’ Ziah-z e-kying Ngô, Ngô kông, ‘Tao Vu-ts'ing su-ze k'e,’ ng-he tsong we kao-hying; ing-yü Vu-ts'ing z do-jü Ngô.

> 28 爾許已經聽着我講，‘我要去，我又會到爾許所在來。’若是愛敬我，我講，‘到父親所在去，’爾許總會高興；因爲父親是大如我。

·29 Yin-ze, z-kön wæ vong tso-zing, Ngô sin teh ng-he kông, teng-tao z-kön tso-zing ts-'eo, peh ng-he hao siang-sing.

> 29 現在，事幹還朆做成，我先搭爾許講，等到事幹做成之後，畀爾許好相信。

·30 Ngô yi-'eo m to-siao shih-wa hao teh ng-he kông, ing-yü keh si-zông-keh cü-tse le-gao, tsih-z teh Ngô m-siang-kön;

> 30 我以後無多少說話好搭爾許講，因爲箇世上個主宰來爻，只是搭我無相干；

·31 dæn-z iao peh si-zông hyiao-teh Ngô z e-kying Vu-ts'ing, ah z tsiao Vu-ts'ing feng-fu Ngô tso. Ky'i-le, Ngô-he li-k'e i hao k'e.”

> 31 但是要畀世上曉得我是愛敬父親，也是照父親吩咐我做。起來，我許離開{倚}好去。”


## I'ö. 15.

> I'ö. 15.

**_1 Yia-su yüong bu-dao-jü-keh pi-fông piao-ming meng-du teh Ge-z tsa-sang siang-lin, 18 Ze pih-næn ts-cong yiu ön-yü. 26 Sing-Ling teh meng-du-keh tsih-veng._**

> **_1 耶穌用葡萄樹個比方表明門徒搭渠自怎生相連，18 在逼難之中有安慰。26 聖靈搭門徒個職分。_**

·1 “NGÔ z tsing bu-dao jü, Ngô Vu-ts'ing z cong-yün-keh Cü.

> 1 “我是真葡萄樹，我父親是種園個主。

·2 Væn-pah ze-ü Ngô fe kyih ko-keh ts-hong, Ge we tsôh-gao: væn-pah kyih ko-keh ts-hong, Ge we tsông kön-zing, peh ge kyih ko kah-nga to.

> 2 凡百在於我{=弗會}結果個枝蕻，渠會斫爻：凡百結果個枝蕻，渠會妝乾淨，畀渠結果格外多。

·3 Ng-he yü Ngô teh ng su kông-keh dao-li z yi-kying kyih-zing.

> 3 爾許爲我搭爾所講個道理是已經潔淨。

·4 Ng-he iao dziang ze-ü Ngô, Ngô ze-ü ng-he. Ziang ts-hong ziah feh dziang ze-ü bu-dao jü, z-kyi feh neng kyih-ko; ng-he feh dziang ze-ü Ngô, ah z-t'ih.

> 4 爾許要長在於我，我在於爾許。像枝蕻若弗長在於葡萄樹，自己弗能結果；爾許弗長在於我，也是{剔}。

·5 Ngô z bu-dao jü, ng-he z ts-hong: væn-pah dziang ze-ü Ngô, Ngô ze-ü ge cü-ts, ge we kyih hyü-to ko-ts: ing-yü teh Ngô dön-k'e ng-he ih-yiang tu feh neng tso.

> 5 我是葡萄樹，爾許是枝蕻：凡百長在於我，我在於渠主子，渠會結許多果子：因爲搭我斷開爾許一樣都弗能做。

·6 Ziah yiu nying feh dziang ze-ü Ngô, iao ziang ts-hong tön ze nga-min sao-gao; nying siu-zih ge pa ze ho-li siao-gao.

> 6 若有人弗長在於我，要像枝蕻斷在外面燥爻；人收拾渠擺在火裏燒爻。

·7 Ng-he ziah-z dziang ze-ü Ngô, Ngô-keh shih-wa dziang ze ng-he sing-li, jü-bin iao gyiu zah-m, tsong we peh ng-he tso-zing.

> 7 爾許若是長在於我，我個說話長在爾許心裏，隨便要求甚麼，總會畀爾許做成。

·8 Ng-he ziah-z kyih hyü-to ko-ts, Ngô Vu-ts'ing yiu yüong-wa; ng-he we tso Ngô meng-du.

> 8 爾許若是結許多果子，我父親有榮華；爾許會做我門徒。

·9 “Ziang Vu-ts'ing e-sih Ngô, Ngô ah z-t'ih e-sih ng-he: ng-he iao dziang ze Ngô e-sih li-min.

> 9 “像父親愛惜我，我也是{剔}愛惜爾許：爾許要長在我愛惜裏面。

·10 Ng-he ziah-z pao-siu Ngô-keh ka-ming, ziu we dziang ze Ngô e-sih li-min; ziang Ngô pao-siu Ngô Vu-ts'ing-keh ka-ming, ah dziang ze Ge e-sih li-min.

> 10 爾許若是保守我個誡命，就會長在我愛惜裏面；像我保守我父親個誡命，也長在渠愛惜裏面。

·11 Ngô teh ng-he kông keh shih-wa, z iao peh Ngô-keh kao-hying dziang ze ng-he sing-li, yi peh ng-keh kao-hying mön-coh.

> 11 我搭爾許講箇說話，是要畀我個高興長在爾許心裏，又畀爾個高興滿足。

·12 “Ng-he iao jü-de siang-e, teh Ngô e-sih ng-he ih-yiang: keh ziu-z Ngô-keh ka-ming.

> 12 “爾許要聚隊相愛，搭我愛惜爾許一樣：箇就是我個誡命。

·13 Ih-ke nying yü ge bong-yiu sô-c'ih z-keh sing-ming, tse do e-sih sing m-yiu.

> 13 一個人爲渠朋友捨出自個性命，再大愛惜心無有。

·14 Ng-he ziah i Ngô væn-pah su feng-fu ng-he, ziu-z Ngô bong-yiu.

> 14 爾許若依我凡百所吩咐爾許，就是我朋友。

·15 Ngô yi-'eo feh tse ts'ing-hwu ng-he nu-boh, ing-yü nu-boh feh hyiao-teh ge cü-nying-kô su tso: Ngô ts'ing-hwu ng-he bong-yiu; ing-yü Ngô væn-pah jong Vu-ts'ing su t'ing-djôh tu teh ng-he kông-ku.

> 15 我以後弗再稱呼爾許奴僕，因爲奴僕弗曉得渠主人家所做：我稱呼爾許朋友；因爲我凡百從父親所聽着都搭爾許講過。

·16 Feh-z ng-he kæn-shün Ngô, z Ngô kæn-shün ng-he, sih-lih ng-he hao kyih ko, yi peh ng-he-keh ko-ts hao dziang ze-teh: peh ng-he k'ao Ngô ming-deo gyiu Vu-ts'ing jü-bin zah-m, Ge tu we s-peh ng-he.

> 16 弗是爾許揀選我，是我揀選爾許，設立爾許好結果，又畀爾許個果子好長在{搭}：畀爾許靠我名頭求父親隨便甚麼，渠都會賜畀爾許。

·17 Ngô keh shih-wa feng-fu ng-he, peh ng-he hao jü-de siang-e.

> 17 我箇說話吩咐爾許，畀爾許好聚隊相愛。

·18 “Si-zông ziah ky'i-'eng ng-he, ng-he hyiao-teh ge z sin ky'i-'eng Ngô.

> 18 “世上若氣恨爾許，爾許曉得渠是先氣恨我。

·19 Ng-he ziah joh-ü si-zông, si-zông tsong we cong-i z-keh nying: dæn-z ng-he feh joh-ü si-zông, z Ngô jong si-zông kæn-shün-c'ih-le, su-i si-zông ky'i-'eng ng-he.

> 19 爾許若屬於世上，世上總會中意自個人：但是爾許弗屬於世上，是我從世上揀選出來，所以世上氣恨爾許。

·20 Ngô teh ng-he kông-ku, ‘Nu-boh feh-z do-jü ge cü-nying-kô,’ keh shih-wa iao kyi-lao. Ge-he ziah-z pih-næn Ngô, ah we pih-næn ng-he; ziah-z pao-siu Ngô-keh shih-wa, ah we pao-siu ng-keh shih-wa.

> 20 我搭爾許講過，‘奴僕弗是大如渠主人家，’箇說話要記牢。渠許若是逼難我，也會逼難爾許；若是保守我個說話，也會保守爾個說話。

·21 Ge-he yü Ngô ming-deo iao peh keh ih-ts'ih z-kön 'e ng-he, ing-yü feh hyiao-teh ts'a Ngô le Cü-ts.

> 21 渠許爲我名頭要畀箇一切事幹害爾許，因爲弗曉得差我來主子。

·22 Ngô ziah vong le teh ge-he kông-ku, ge-he z m-yiu ze: yin-ze ge-keh ze m-c'ü t'e-t'ôh.

> 22 我若朆來搭渠許講過，渠許是無有罪：現在渠個罪無處推託。

·23 Ky'i-'eng Ngô cü-ts, ah z ky'i-'eng Ngô-keh Vu-ts'ing.

> 23 氣恨我主子，也是氣恨我個父親。

·24 Ngô ze ge-he cong-yiang ziah vong tso bih-nying vong tso-ku z-kön, ge-he m-yiu ze: yin-ze ge-he yi-kying mông-djôh yi ky'i-'eng Ngô teh Ngô Vu-ts'ing.

> 24 我在渠許中央若朆做別人朆做過事幹，渠許無有罪：現在渠許已經望着又氣恨我搭我父親。

·25 Keh-yiang-ts hao ing-nyin ge-he leh-fæh su sia-lôh, ‘Ge-he vu-yün-vu-ku ky'i-'eng Ngô.’ [S.69.4.]

> 25 箇樣子好應驗渠許律法所寫落，‘渠許無緣無故氣恨我。’

·26 “Dæn-z Ngô jong Vu-ts'ing su-ze we ts'a peh ng-he keh-yü Pao-kô Cü-ts, ziu-z jong Vu-ts'ing c'ih-le tsing dao-li-keh Sing-Ling, Ge ih le we tso Ngô-keh te-tsing:

> 26 “但是我從父親所在會差畀爾許箇位保❓主子，就是從父親出來真道理個聖靈，渠一來會做我個對證：

·27 ng-he ah we tso te-tsing, ing-yü z jong ky'i-deo teh Ngô jü-de.

> 27 爾許也會做對證，因爲是從起頭搭我聚隊。


## I'ö. 16.

> I'ö. 16.

**_1 Kyi-toh ing-hyü Sing-Ling peh ge, kông Ge weh cün-le teh sing t'in z-kön ön-yü ge-keh sing: 23 t'ong-ts meng-du ziah k'ao Ge ming-deo gyiu Vu-ts'ing ziu we tso-zing. 33 Ze-ü Kyi-toh yiu bing-ön, ze si-zông yiu k'u-næn._**

> **_1 基督應許聖靈畀渠，講渠活轉來搭升天事幹安慰渠個心：23 通知門徒若靠渠名頭求父親就會做成。33 在於基督有平安，在世上有苦難。_**

·1 “Ngô teh ng-he kông keh shih-wa, z iao peh ng-he fe pæn-tih.

> 1 “我搭爾許講箇說話，是要畀爾許{=弗會}扳跌。

·2 Ge-he we kön ng-he c'ih jü-we-dông: ah yiu z-'eo we le, væn-pah sæh ng-he cü-ts ge sön z voh-z Zông-ti.

> 2 渠許會趕爾許出聚會堂：也有時候會來，凡百殺爾許主子渠算是服事上帝。

·3 Ge-he keh-yiang-ts tso z ing-yü feh hyiao-teh Vu-ts'ing, ah feh hyiao-teh Ngô.

> 3 渠許箇樣子做是因爲弗曉得父親，也弗曉得我。

·4 Ngô teh ng-he kông keh shih-wa, z iao peh ng-he z-'eo ih tao, hao kyi-teh Ngô yiu keh shih-wa teh ng-he kông ku. Yi-zin Ngô feh teh ng-he kông keh shih-wa, ing-yü Ngô wæ teh ng-he jü-de.

> 4 我搭爾許講箇說話，是要畀爾許時候一到，好記得我有箇說話搭爾許講過。以前我弗搭爾許講箇說話，因爲我還搭爾許聚隊。

·5 “YIN-ZE Ngô tao ts'a Ngô le Cü-ts su-ze k'e; ng-he cong-yiang m-yiu nying meng Ngô tao 'ah-yi k'e?

> 5 “現在我到差我來主子所在去；爾許中央無有人問我到{何}{裏}去？

·6 dæn-z yü Ngô teh ng-he kông keh shih-wa, ng-he z mön-sing iu-zeo.

> 6 但是爲我搭爾許講箇說話，爾許是滿心憂愁。

·7 Ngô lao-zih teh ng-he kông, Ngô li-k'e ng-he z ng-he-keh ih-c'ü: Ngô ziah feh li-k'e ng-he, Pao-kô Cü-ts feh le; ziah-z k'e, we ts'a Ge tao ng-he su-ze le.

> 7 我老實搭爾許講，我離開爾許是爾許個益處：我若弗離開爾許，保❓主子弗來；若是去，會差渠到爾許所在來。

·8 Ge ih le, we peh si-zông nying yü ze, yü kong-nyi, yü sing-p'ön, z tsah-væh z:

> 8 渠一來，會畀世上人爲罪，爲公義，爲審判，自責罰自：

·9 yü ze, ing-yü ge-he feh siang-sing Ngô;

> 9 爲罪，因爲渠許弗相信我；

·10 yü kong-nyi, ing-yü Ngô tao Ngô Vu-ts'ing su-ze k'e, ng-he feh tse mông-djôh Ngô;

> 10 爲公義，因爲我到我父親所在去，爾許弗再望着我；

·11 yü sing-p'ön, ing-yü keh si-zông-keh cü-tse yi-kying ziu sing-p'ön.

> 11 爲審判，因爲箇世上個主宰已經受審判。

·12 “Ngô wæ-yiu hyü-to z-kön iao teh ng-he kông, tsih-z ng-he yin-ze tông-feh-lao.

> 12 “我還有許多事幹要搭爾許講，只是爾許現在當弗牢。

·13 Dæn-z keh-yü tsing dao-li-keh Sing-Ling ih le, Ge we ying-dao ng-he tsing ih-ts'ih-keh tsing dao-li: ing-yü Ge feh jong Z-kyi kông; Ge we kông væn-pah su t'ing-djôh z-kön, wæ-yiu vong le z-kön we t'ong-ts ng-he.

> 13 但是箇位真道理個聖靈一來，渠會引導爾許進一切個真道理：因爲渠弗從自己講；渠會講凡百所聽着事幹，還有朆來事幹會通知爾許。

·14 Ge we yüong-wa Ngô: ing-yü we tsih-ziu Ngô su yiu t'ong-ts ng-he.

> 14 渠會榮華我：因爲會接受我所有通知爾許。

·15 Vu-ts'ing væn-pah su yiu z Ngô-ke: su-i Ngô kông, Ge we tsih-ziu Ngô su yiu t'ong-ts ng-he.

> 15 父親凡百所有是我個：所以我講，渠會接受我所有通知爾許。

·16 Teng ih-ts'iang, ng-he feh mông-djôh Ngô; tse teng ih-ts'iang, we mông-djôh Ngô: ing-yü Ngô tao Vu-ts'ing su-ze k'e.”

> 16 等一{昶}，爾許弗望着我；再等一{昶}，會望着我：因爲我到父親所在去。”

·17 Ge meng-du yiu-sih jü-de kông, “Ge teh ngô-he kông, ‘Teng ih-ts'iang, ng-he feh mông-djôh Ngô, tse teng ih-ts'iang, we mông-djôh Ngô;’ yi kông, ‘Ing-yü Ngô tao Vu-ts'ing su-ze k'e;’ — keh shih-wa z zao i-s?”

> 17 渠門徒有些聚隊講，“渠搭我許講，‘等一{昶}，爾許弗望着我，再等一{昶}，會望着我；’又講，‘因爲我到父親所在去；’——箇說話是{唣}意思？”

·18 Ge-he kông, “Ge ze-teh kông, ‘Teng ih-ts'iang,’ keh shih-wa z tsa-sang? ngô-he feh hyiao-teh Ge kông zah-m.”

> 18 渠許講，“渠在{搭}講，‘等一{昶}，’箇說話是怎生？我許弗曉得渠講甚麼。”

·19 Yia-su hyiao-teh ge-he iao meng Ge, ziu teh ge-he kông, “Ngô kông, ‘Teng ih-ts'iang ng-he feh mông-djôh Ngô, tse teng ih-ts'iang we mông-djôh Ngô,’ keh shih-wa ng-he ze-teh nyi-leng feh?

> 19 耶穌曉得渠許要問渠，就搭渠許講，“我講，‘等一{昶}爾許弗望着我，再等一{昶}會望着我，’箇說話爾許在{搭}議論弗？

·20 Ngô lao-zih teh ng-he kông, Ng-he we k'oh we c'ih ngæn-li, si-zông we hwön-hyi: ng-he we iu-zeo, dæn-z ng-he-keh iu-zeo we pin hwön-hyi.

> 20 我老實搭爾許講，爾許會哭會出眼裏，世上會歡喜：爾許會憂愁，但是爾許個憂愁會變歡喜。

·21 Nyü-nying iao sang z-'eo we zeo, ing-yü z-'eo tao-gao: siao-nying sang-le, ziu mông-kyi keh k'u-næn, ing-yü ze si-zông yiu ih-ke nying sang-le, ziu hwön-hyi.

> 21 女人要生時候會愁，因爲時候到爻：小人生來，就忘記箇苦難，因爲在世上有一個人生來，就歡喜。

·22 Su-i, ng-he yin-ze iu-zeo; dæn-z Ngô we tse le mông ng-he, ng-he sing-li ziu we hwön-hyi, ng-keh hwön-hyi m-nying hao deh-k'e.

> 22 所以，爾許現在憂愁；但是我會再來望爾許，爾許心裏就會歡喜，爾個歡喜無人好奪去。

·23 Tao keh nyih-ts ng-he feh yüong meng Ngô zah-m. Ngô lao-zih teh ng-he kông, Ng-he k'ao Ngô ming-deo væn-pah su gyiu Vu-ts'ing, Ge tu we s-peh ng-he.

> 23 到箇日子爾許弗用問我甚麼。我老實搭爾許講，爾許靠我名頭凡百所求父親，渠都會賜畀爾許。

·24 Ng-he ih-hyiang vong k'ao Ngô ming-deo gyiu zah-m: gyiu, ziu we teh-djôh, peh ng-he hwön-hyi we mön-coh.

> 24 爾許一向朆靠我名頭求甚麼：求，就會得着，畀爾許歡喜會滿足。

·25 “Keh-sih z-kön Ngô z yüong pi-fông shih-wa teh ng-he kông: dæn-z z-'eo iao le, Ngô feh tse yüong pi-fông teh ng-he kông, iao ming-ming t'ong-ts ng-he Vu-ts'ing z-kön.

> 25 “箇些事幹我是用比方說話搭爾許講：但是時候要來，我弗再用比方搭爾許講，要明明通知爾許父親事幹。

·26 Tao keh nyih-ts ng-he we k'ao Ngô ming-deo gyiu: Ngô feh teh ng-he kông, Ngô we de ng-he gyiu Vu-ts'ing;

> 26 到箇日子爾許會靠我名頭求：我弗搭爾許講，我會代爾許求父親；

·27 ing-yü Vu-ts'ing Z-kyi e-sih ng-he, yü ng-he e-kying  Ngô, yi siang-sing Ngô z jong Vu-ts'ing c'ih-le.

> 27 因爲父親自己愛惜爾許，爲爾許愛敬我，又相信我是從父親出來。

·28 Ngô z jong Vu-ts'ing c'ih-le, tao si-zông le; yi li-k'e si-zông, tao Vu-ts'ing su-ze k'e.”

> 28 我是從父親出來，到世上來；又離開世上，到父親所在去。”

·29 Meng-du teh Ge kông, “Ng yin-ze ming-ming kông, feh-z yüong pi-fông shih-wa.

> 29 門徒搭渠講，“爾現在明明講，弗是用比方說話。

·30 Yin-ze ngô-he hyiao-teh Ng z vu-su-peh-ts, feh yüong kæh-nying le meng Ng: su-i, ngô-he siang-sing Ng z jong Zông-ti c'ih-le.”

> 30 現在我許曉得爾是無所不知，弗用何人來問爾：所以，我許相信爾是從上帝出來。”

·31 Yia-su we-teh ge-he kông, “Yin-ze ng-he siang-sing feh?

> 31 耶穌回答渠許講，“現在爾許相信弗？

·32 Z-'eo we le, yi-kying tao-gao, ng-he we sæn-k'e, kôh-nying tao z-kyi su-ze, dzing Ngô doh-ke ze-teh: Ngô ah feh-z doh-ke, ing-yü Vu-ts'ing teh Ngô jü-de.

> 32 時候會來，已經到爻，爾許會散去，各人到自己所在，剩我獨個在{搭}：我也弗是獨個，因爲父親搭我聚隊。

·33 Ngô teh ng-he kông keh shih-wa, iao peh ng-he ze-ü Ngô yiu bing-ön. Ng-he ze si-zông pih-ding yiu k'u-næn: dæn-z hao fông-sing; si-zông Ngô yi-kying tang-ying gao.”

> 33 我搭爾許講箇說話，要畀爾許在於我有平安。爾許在世上必定有苦難：但是好放心；世上我已經打贏爻。”


## I'ö. 17.

> I'ö. 17.

**_1 Kyi-toh gyiu Ge Vu-ts'ing yüong-wa Ge, 6 pao-wu Ge meng-du, 11 tso ih-ke-sang, 17 yi ts'ing-kyih, 20 gyiu Ge yüong-wa s-du teh væn-pah siang-sing cü-ts._**

> **_1 基督求渠父親榮華渠，6 保護渠門徒，11 {佐}一個生，17 又清潔，20 求渠榮華使徒搭凡百相信主子。_**

·1 YIA-SU kông-wön keh shih-wa; ngæn hyiang t'in, kông, “Vu-ts'ing, z-'eo tao-gao; hao yüong-wa Ng-keh N-ts, peh N-ts ah hao yüong-wa Ng:

> 1 耶穌講完箇說話；眼向天，講，“父親，時候到爻；好榮華爾個兒子，畀兒子也好榮華爾：

·2 ing-yü Ng yi-kying s-peh Ge gyün-ping hao kwön væn-pah yiu hyüih-ky'i-keh, peh N-ts hao s üong-yün weh-ming peh Ng væn-pah s-peh Ge cü-ts.

> 2 因爲爾已經賜畀渠權柄好管凡百有血氣個，畀兒子好賜永遠活命畀爾凡百賜畀渠主子。

·3 Keh üong-yün weh-ming, ziu-z sih-teh Ng keh-yü doh-ih tsing Zông-ti, teh Ng su ts'a-le-keh Yia-su Kyi-toh.

> 3 箇永遠活命，就是識得爾箇位獨一真上帝，搭爾所差來個耶穌基督。

·4 Ngô ze si-zông yi-kying yüong-wa Ng ku, Ng kao-de Ngô tso-keh z-kön, Ngô tso-zing.

> 4 我在世上已經榮華爾過，爾交代我做個事幹，我做成。

·5 Vu-ts'ing, yin-ze peh Ngô ze Ng su-ze ziu yüong-wa, ziu-z zao t'in-di ts-zin Ngô ze Ng su-ze su yiu-keh yüong-wa.

> 5 父親，現在畀我在爾所在受榮華，就是造天地之前我在爾所在所有個榮華。

·6 “Ng jong si-zông su s-peh Ngô-keh nying, Ngô yi-kying hyin-c'ih Ng-keh ming-deo peh ge-he hyiao-teh: ge-he peng-le z Ng-ke, Ng s-peh Ngô; ge-he ah z pao-siu Ng-keh dao-li.

> 6 “爾從世上所賜畀我個人，我已經顯出爾個名頭畀渠許曉得：渠許本來是爾個，爾賜畀我；渠許也是保守爾個道理。

·7 Yin-ze ge-he hyiao-teh Ng væn-pah su s-peh Ngô-keh tu z jong Ng c'ih-le:

> 7 現在渠許曉得爾凡百所賜畀我個都是從爾出來：

·8 ing-yü Ng su s-peh Ngô shih-wa, Ngô djün peh ge-he; ge-he yi-kying tsih-ziu, ah lao-zih hyiao-teh Ngô z jong Ng c'ih-le, ping-ts'ia siang-sing z Ng ts'a Ngô le.

> 8 因爲爾所賜畀我說話，我傳畀渠許；渠許已經接受，也老實曉得我是從爾出來，幷且相信是爾差我來。

·9 Ngô z yü ge-he ze-teh gyiu: Ngô ze-teh gyiu, feh-z yü si-zông, z yü Ng su s-peh Ngô cü-ts, ing-yü ge-he z Ng-ke:

> 9 我是爲渠許在{搭}求：我在{搭}求，弗是爲世上，是爲爾所賜畀我主子，因爲渠許是爾個：

·10 væn-pah z Ngô-ke ah z Ng-ke, z Ng-ke ah z Ngô-ke: ping-ts'ia Ngô ze-ü ge yiu yüong-wa.

> 10 凡百是我個也是爾個，是爾個也是我個：幷且我在於渠有榮華。

·11 “Ngô yi-'eo feh ze si-zông, ge-he ze si-zông, Ngô tao Ng su-ze le. Sing-zin-keh Vu-ts'ing, Ng su s-peh Ngô-keh nying pao-wu ge ze-ü Ng-keh ming-deo, peh ge-he tso ih-ke-sang, ziang ngô-he.

> 11 “我以後弗在世上，渠許在世上，我到爾所在來。聖善個父親，爾所賜畀我個人保護渠在於爾個名頭，畀渠許{佐}一個生，像我許。

·12 Ngô wæ teh ge-he ze si-zông, Ngô pao-wu ge-he ze-ü Ng-keh ming-deo: Ng su s-peh Ngô cü-ts Ngô pao-siu ge-he; nen-cong ih-ke tu fe sih-lôh, tsih-yiu keh mih-vông cü-ts, peh Sing-shü yiu ing-nyin.

> 12 我還搭渠許在世上，我保護渠許在於爾個名頭：爾所賜畀我主子我保守渠許；內中一個都{=弗會}失落，只有箇滅亡主子，畀聖書有應驗。

·13 Ngô yin-ze tao Ng su-ze le; Ngô ze si-zông kông keh shih-wa, peh ge-he sing-li hao mön-coh Ngô-keh hwön-hyi.

> 13 我現在到爾所在來；我在世上講箇說話，畀渠許心裏好滿足我個歡喜。

·14 Ngô yi-kying djün Ng-keh dao-li peh ge-he; si-zông z ky'i-'eng ge-he, ing-yü ge-he feh joh-ü si-zông, ziang Ngô feh joh-ü si-zông.

> 14 我已經傳爾個道理畀渠許；世上是氣恨渠許，因爲渠許弗屬於世上，像我弗屬於世上。

·15 Ngô feh gyiu Ng peh ge-he jong si-zông siu-k'e, tsih gyiu Ng pao-wu ge-he t'eh-c'ih hyüong-ôh.

> 15 我弗求爾畀渠許從世上收去，只求爾保護渠許脫出兇惡。

·16 Ge-he feh joh-ü si-zông, ziang Ngô feh joh-ü si-zông.

> 16 渠許弗屬於世上，像我弗屬於世上。

·17 Yüong Ng-keh tsing dao-li peh ge-he sing-zin: Ng-keh shih-wa ziu-z tsing dao-li.

> 17 用爾個真道理畀渠許聖善：爾個說話就是真道理。

·18 Ziang Ng ts'a Ngô tao si-zông le, Ngô ts'a ge-he tao si-zông k'e.

> 18 像爾差我到世上來，我差渠許到世上去。

·19 Ngô ah yü ge-he sing-zin Ngô Z-kyi, peh ge-he k'ao-djôh tsing dao-li hao tso sing-zin-keh nying.

> 19 我也爲渠許聖善我自己，畀渠許靠着真道理好做聖善個人。

·20 “Ngô fi-tæn yü keh-sih nying gyiu, ah yü t'ing-djôh ge shih-wa siang-sing Ngô cü-ts gyiu;

> 20 “我非單爲箇些人求，也爲聽着渠說話相信我主子求；

·21 peh ge tu hao tso ih-ke-sang; ziang Ng Vu-ts'ing ze-ü Ngô, Ngô ze-ü Ng, peh ge-he ze-ü Ngô-he yi hao tso ih-ke-sang: peh si-zông siang-sing z Ng ts'a Ngô le.

> 21 畀渠都好{佐}一個生；像爾父親在於我，我在於爾，畀渠許在於我許又好{佐}一個生：畀世上相信是爾差我來。

·22 Ng su s-peh Ngô-keh yüong-wa Ngô yi-kying s-peh ge-he; peh ge-he hao tso ih-ke-sang, ziang Ngô-he tso ih-ke-sang;

> 22 爾所賜畀我個榮華我已經賜畀渠許；畀渠許好{佐}一個生，像我許{佐}一個生；

·23 Ngô ze-ü ge-he, Ng ze-ü Ngô, peh ge-he hao jün-bi tso ih-ke-sang; peh si-zông hyiao-teh z Ng ts'a Ngô le, ping-ts'ia hyiao-teh Ng e-sih ge-he ziang e-sih Ngô.

> 23 我在於渠許，爾在於我，畀渠許好全備{佐}一個生；畀世上曉得是爾差我來，幷且曉得爾愛惜渠許像愛惜我。

·24 “Vu-ts'ing, Ngô ze-teh su-ze, Ngô iao Ng su s-peh Ngô cü-ts ah teh Ngô jü-de; peh ge-he mông-djôh Ngô-keh yüong-wa, ziu-z Ng su s-peh Ngô: ing-yü zao t'in-di ts-zin Ng z e-sih Ngô.

> 24 “父親，我在{搭}所在，我要爾所賜畀我主子也搭我聚隊；畀渠許望着我個榮華，就是爾所賜畀我：因爲造天地之前爾是愛惜我。

·25 Kong-nyi-keh Vu-ts'ing, si-zông feh hyiao-teh Ng, dæn-z Ngô hyiao-teh Ng; keh-sih nying ah hyiao-teh z Ng ts'a Ngô le;

> 25 公義個父親，世上弗曉得爾，但是我曉得爾；箇些人也曉得是爾差我來；

·26 Ngô yi-kying hyin-c'ih Ng-keh ming-deo peh ge-he hyiao-teh, wæ iao hyin-c'ih; peh Ng su e-sih Ngô-keh e-sih hao ze-ü ge-he, Ngô ah hao ze-ü ge-he.”

> 26 我已經顯出爾個名頭畀渠許曉得，還要顯出；畀爾所愛惜我個愛惜好在於渠許，我也好在於渠許。”


## I'ö. 18.

> I'ö. 18.

**_1 Yiu-da ma Yia-su, 6 k'ô Yia-su cü-ts tih-tao di. 10 Pi-teh siah-lôh Mô-læh-ku-keh ng-tô. 12 Yia-su ta tao Ô-nô teh Ke-ô-fæh min-zin. 15 Pi-teh feh tsiao-nying Yia-su. 19 Yia-su ze Ke-ô-fæh min-zin bi sing-p'ön. 28 Ze Pi-læh-to min-zin bi kao-zông. 36 Yia-su-keh koh-kô. 40 Yiu-t'a nying gyiu Pi-læh-to fông Pô-læh-pô._**

> **_1 猶大賣耶穌，6 揢耶穌主子跌倒地。10 彼得削落馬勒古個耳朵。12 耶穌帶到亞拿搭該亞法面前。15 彼得弗招認耶穌。19 耶穌在該亞法面前被審判。28 在彼拉多面前被告狀。36 耶穌個國家。40 猶太人求彼拉多放巴拉巴。_**

·1 YIA-SU kông wön keh shih-wa, teh Ge meng-du jü-de c'ih-k'e, tseo-ku Kyih-leng ky'i-k'ang, ze-kæn yiu ih-ke yün, Ge ziu teh meng-du tseo-tsing.

> 1 耶穌講完箇說話，搭渠門徒聚隊出去，走過汲淪溪坑，在{簡}有一個園，渠就搭門徒走進。

·2 Iao ma Ge-keh Yiu-da ah hyiao-teh keh su-ze: ing-yü Yia-su teh meng-du lü-ts' ze-kæn jü-zih.

> 2 要賣渠個猶大也曉得箇所在：因爲耶穌搭門徒屢次在{簡}聚集。

·3 Yiu-da ta ih-de ping, wæ-yiu tsi-s-tsiang teh Fæh-li-se nying-keh ts'a-yüoh, do teng-long ho-pô teh tao-ts'iang, tao kæn-min.

> 3 猶大帶一隊兵，還有祭司長搭法利賽人個差役，馱燈籠火把搭刀槍，到{簡}面。

·4 Yia-su hyiao-teh væn-pah iao ling-djôh Ge z-kön, ziu tseo-c'ih, teh ge-he kông, “Ng-he le zing kæh-nying?”

> 4 耶穌曉得凡百要臨着渠事幹，就走出，搭渠許講，“爾許來尋何人？”

·5 Ge-he kông, “Nô-sæh-leh-keh Yia-su.” Yia-su teh ge-he kông, “Ngô ziu-z.” Ma Ge-keh Yiu-da ah teh ge-he jü-de gyi-kæn.

> 5 渠許講，“拿撒勒個耶穌。”耶穌搭渠許講，“我就是。”賣渠個猶大也搭渠許聚隊徛{簡}。

·6 Yia-su teh ge-he kông, “Ngô ziu-z,” ge-he ziu tao-t'e, tih-tao di.

> 6 耶穌搭渠許講，“我就是，”渠許就倒退，跌倒地。

·7 Ge yi meng ge-he, “Ng-he le zing kæh-nying?” Ge-he kông, “Nô-sæh-leh-keh Yia-su.”

> 7 渠又問渠許，“爾許來尋何人？”渠許講，“拿撒勒個耶穌。”

·8 Yia-su kông, “Ngô yi-kying teh ng-he kông-ku Ngô ziu-z: ng-he ziah le zing Ngô, keh-sih nying hao peh ge k'e:”

> 8 耶穌講，“我已經搭爾許講過我就是：爾許若來尋我，箇些人好畀渠去：”

·9 peh Yia-su zin-deo su kông yiu ing-nyin; ziu-z, “Ng su s-peh Ngô cü-ts Ngô ih-ke tu m-yiu sih-lôh.”

> 9 畀耶穌前頭所講有應驗；就是“爾所賜畀我主子我一個都無有失落。”

·10 Si-meng pi-teh yiu ih-pô tao ta-tseo, ziu bæh-c'ih tsôh da tsi-s-keh nu-boh, siah-lôh ge jing-tsih ng-tô. Keh nu-boh ming-z Mô-læh-ku.

> 10 西門彼得有一把刀帶走，就拔出斫大祭司個奴僕，削落渠順隻耳朵。箇奴僕名字馬勒古。

·11 Yia-su teh Pi-teh kông, “Ng-keh tao k'ông-tsing tao-k'ôh-li: Vu-ts'ing su s-peh Ngô-keh pe Ngô ky'i feh iao ky'üoh ge?”

> 11 耶穌搭彼得講，“爾個刀囥進刀殼裏：父親所賜畀我個杯我豈弗要喫渠？”

·12 Keh-de ping ziu teh ts'in-tsong teh Yiu-t'a nying-keh ts'a-yüoh k'ô Yia-su, pông-lao,

> 12 箇隊兵就搭千總搭猶太人個差役揢耶穌，綁牢，

·13 sin ta tao Ô-nô su-ze; ziu-z keh nyin tso da tsi-s Ke-ô-fæh-keh lao-dziang nying.

> 13 先帶到亞拿所在；就是箇年做大祭司該亞法個老丈人。

·14 Ziu-z keh Ke-ô-fæh jong-zin teh Yiu-t'a nying kông, “Ih-ke nying yü pah-sing s z ngô-he-keh ih-c'ü.”

> 14 就是箇該亞法從前搭猶太人講，“一個人爲百姓死是我許個益處。”

·15 Si-meng Pi-teh, teh keh bih-ke meng-du, keng Yia-su. Keh meng-du z da tsi-s nying-teh; ge teh Yia-su jü-de tseo-tsing da tsi-s ngô-meng;

> 15 西門彼得，搭箇別個門徒，跟耶穌。箇門徒是大祭司認得；渠搭耶穌聚隊走進大祭司衙門；

·16 Pi-teh gyi ze meng-nga. Da tsi-s nying-teh-keh meng-du tseo-c'ih, teh kwön-meng-keh ô-deo kông ih-sing, ziu ta Pi-teh tsing.

> 16 彼得徛在門外。大祭司認得個門徒走出，搭管門個丫頭講一聲，就帶彼得進。

·17 Kwön-meng-keh ô-deo ziu teh Pi-teh kông, “Ng ah z keh Nying-keh meng-du feh?” Ge kông, “Ngô feh-z.”

> 17 管門個丫頭就搭彼得講，“爾也是箇人個門徒弗？”渠講，“我弗是。”

·18 Keh-sih nu-boh teh ts'a-yüoh, yü t'in-kô lang, sa t'æn-ho, gyi ze-kæn hong-ho: Pi-teh ah teh ge-he jü-de gyi-kæn hong-ho.

> 18 箇些奴僕搭差役，爲天架冷，❓炭火，徛在{簡}烘火：彼得也搭渠許聚隊徛{簡}烘火。

·19 Da tsi-s ziu meng Yia-su kông-tao Ge meng-du, teh Ge dao-li.

> 19 大祭司就問耶穌講到渠門徒，搭渠道理。

·20 Yia-su we-teh ge kông, “Ngô ming-ming teh si-zông nying kông; Ngô dziang ze jü-we-dông teh sing-din, Yiu-t'a nying tu jü-zih su-ze kao-hyüing; s-'ô Ngô ih-yiang vong kông-ku.

> 20 耶穌回答渠講，“我明明搭世上人講；我長在聚會堂搭聖殿，猶太人都聚集所在教訓；私下我一樣朆講過。

·21 Ng tsa-sang meng Ngô? hao meng t'ing-djôh cü-ts Ngô teh ge-he kông zah-m: Ngô su kông ge-he hyiao-teh.”

> 21 爾怎生問我？好問聽着主子我搭渠許講甚麼：我所講渠許曉得。”

·22 Ge ze-teh kông keh shih-wa, yiu ih-ke gyi ze pin-keh ts'a-yüoh yüong siu tang Yia-su, kông, “Ng hao t'ih we-teh da tsi-s feh?”

> 22 渠在{搭}講箇說話，有一個徛在邊個差役用手打耶穌，講，“爾好{剔}回答大祭司弗？”

·23 Yia-su we-teh ge kông, “Ngô ziah kông dzæn, hao p'i-bing Ngô dzæn: ziah feh dzæn, tsa-sang tang Ngô?”

> 23 耶穌回答渠講，“我若講賺，好批評我賺：若弗賺，怎生打我？”

·24 Yia-su ning-gyiu pông-lao, Ô-nô song-tao da tsi-s Ke-ô-fæh su-ze.

> 24 耶穌仍舊綁牢，亞拿送到大祭司該亞法所在。

·25 Si-meng Pi-teh gyi ze-kæn hong-ho. Yiu nying teh ge kông, “Ng ah z Ge meng-du feh?” Ge feh tsiao-nying, kông, “Ngô feh-z.”

> 25 西門彼得徛在{簡}烘火。有人搭渠講，“爾也是渠門徒弗？”渠弗招認，講，“我弗是。”

·26 Yiu ih-ke da tsi-s-keh nu-boh, ziu-z Pi-teh siah-lôh ge ng-tô cü-ts-keh ts'ing-kyün, kông, “Ngô ze yün-li ky'i feh-z mông-djôh ng teh Ge jü-de?”

> 26 有一個大祭司個奴僕，就是彼得削落渠耳朵主子個親眷，講，“我在園裏豈弗是望着爾搭渠聚隊？”

·27 Pi-teh yi feh tsiao-nying: kyi lih-k'eh di-gao.

> 27 彼得又弗招認：雞立刻啼爻。

·28 Ge-he jong Ke-ô-fæh su-ze ta Yia-su tao kong-dông. Z-'eo z t'in-liang; ge-he feh tseo-tsing kong-dông, min-teh feh kyih-zing, peh ge hao ky'üoh yü-yiah-tsih.

> 28 渠許從該亞法所在帶耶穌到公堂。時候是天亮；渠許弗走進公堂，免得弗潔淨，畀渠好喫逾越節。

·29 Pi-læh-to ziu tseo-c'ih, teh ge-he kông, “Ng-he yü zah-m z-kön kao keh Nying?”

> 29 彼拉多就走出，搭渠許講，“爾許爲甚麼事幹告箇人？”

·30 Ge-he we-teh ge kông, “Ge ziah vong væn-ze, ngô-he tsong fe song-le peh ng.”

> 30 渠許回答渠講，“渠若朆犯罪，我許總{=弗會}送來畀爾。”

·31 Pi-læh-to kông, “Ng-he z-kyi ta Ge k'e, tsiao ng-keh leh-fæh sing-p'ön Ge.” Yiu-t'a nying teh ge kông, “Ngô-he m-yiu sæh-nying-keh gyün-ping:”

> 31 彼拉多講，“爾許自己帶渠去，照爾個律法審判渠。”猶太人搭渠講，“我許無有殺人個權柄：”

·32 peh Yia-su su kông Ge Z-kyi 'eo-le iao tsa s-fæh, keh shih-wa yiu ing-nyin.

> 32 畀耶穌所講渠自己後來要怎死法，箇說話有應驗。

·33 Pi-læh-to yi tsing kong-dông, ao Yia-su le, teh Ge kông, “Ng z Yiu-t'a nying-keh Wông-ti feh?”

> 33 彼拉多又進公堂，謳耶穌來，搭渠講，“爾是猶太人個皇帝弗？”

·34 Yia-su we-teh ge kông, “Keh shih-wa wæ-z ng z-kyi kông? wæ-z bih-nying t'ong-ts ng?”

> 34 耶穌回答渠講，“箇說話還是爾自己講？還是別人通知爾？”

·35 Pi-læh-to we-teh, kông, “Ngô z Yiu-t'a nying feh? Ng Z-kyi peng-koh nying teh tsi-s-tsiang song Ng le peh ngô: Ng lao-zih tso zah-m z-kön?”

> 35 彼拉多回答，講，“我是猶太人弗？爾自己本國人搭祭司長送爾來畀我：爾老實做甚麼事幹？”

·36 Yia-su we-teh, kông, “Ngô-keh koh z feh joh-ü keh si-zông. Ngô-keh koh ziah joh-ü keh si-zông, Ngô-keh siu-'ô nying tsong we yü Ngô kao-tsin, sang-teh Ngô song peh Yiu-t'a nying: yin-ze Ngô-keh koh z feh joh-ü si-zông.”

> 36 耶穌回答，講，“我個國是弗屬於箇世上。我個國若屬於箇世上，我個手下人總會爲我交戰，省得我送畀猶太人：現在我個國是弗屬於世上。”

·37 Pi-læh-to ziu kông, “Su-i, Ng z Wông-ti feh?” Yia-su we-teh kông, “Ng kông-djôh-gao, Ngô ziu-z Wông-ti. Ngô sang-le-keh yün-ku, Ngô tao si-zông le-keh yün-ku, z iao tso tsing dao-li-keh te-tsing. Væn-pah joh-ü tsing dao-li cü-ts we t'ing Ngô shih-wa.”

> 37 彼拉多就講，“所以，爾是皇帝弗？”耶穌回答講，“爾講着爻，我就是皇帝。我生來個緣故，我到世上來個緣故，是要做真道理個對證。凡百屬於真道理主子會聽我說話。”

·38 Pi-læh-to teh Ge kông, “Zah-m z tsing dao-li?” Kông-ku, yi tseo-c'ih teh Yiu-t'a nying kông, “Ngô mông Ge z m-yiu ze.

> 38 彼拉多搭渠講，“甚麼是真道理？”講過，又走出搭猶太人講，“我望渠是無有罪。

·39 Ng-he yiu ih-ke lao-li, yü-yiah-tsih z-'eo ngô fông ih-ke væn-nying peh ng-he: su-i, ng-he iao ngô fông Yiu-t'a nying-keh Wông-ti feh?”

> 39 爾許有一個老例，逾越節時候我放一個犯人畀爾許：所以，爾許要我放猶太人個皇帝弗？”

·40 Cong-nying yi ao-ky'i-le, kông, “Feh iao fông keh Nying, fông Pô-læh-pô.” Keh Pô-læh-pô z gyiang-dao.

> 40 衆人又謳起來，講，“弗要放箇人，放巴拉巴。”箇巴拉巴是強盜。


## I'ö. 19.

> I'ö. 19.

**_1 Yia-su bi tang, yüong ts' pin-keh bing-t'in-kwön peh Ge ta, yi tang Ge. 4 Pi-læh-to siang fông Ge, dæn-z p'ô pah-sing, ziu kao-de ping-ting ting Ge s. 23 Ping-ting yü Ge i-zông côh-kyiu. 26 Ge t'ôh-fu Ge nyiang peh Iah-'ön. 28 Ge s-gao. 31 Ping-ting yüong ts'iang c'ôh-tsing Ge iao-hyih. 38 Iah-seh teh Nyi-kô-ti-meo ön-tsông Ge._**

> **_1 耶穌被打，用刺編個平天冠畀渠戴，又打渠。4 彼拉多想放渠，但是怕百姓，就交代兵丁釘渠死。23 兵丁爲渠衣裳捉鬮。26 渠託付渠娘畀約翰。28 渠死爻。31 兵丁用槍戳進渠腰脅。38 約瑟搭尼哥底母安葬渠。_**

·1 Pi-læh-to ziu yüong pin tang Yia-su.

> 1 彼拉多就用鞭打耶穌。

·2 Ping-ting yüong ts' pin ih-ting bing-t'in-kwön, ta ze Ge deo-zông, yi do 'ong-bao peh Ge tsiah,

> 2 兵丁用刺編一頂平天冠，戴在渠頭上，又馱紅袍畀渠着，

·3 ziu kông, “Yiu-t'a nying-keh Wông-ti, ts'ing-ön!” Yi yüong siu tang Ge.

> 3 就講，“猶太人個皇帝，請安！”又用手打渠。

·4 Pi-læh-to yi tseo-c'ih, teh ge-he kông, “Ngô ta Ge c'ih-le peh ng-he, peh ng-he hao hyiao-teh ngô mông Ge z m-yiu ze.”

> 4 彼拉多又走出，搭渠許講，“我帶渠出來畀爾許，畀爾許好曉得我望渠是無有罪。”

·5 Yia-su ta ts' pin-keh bing-t'in-kwön, tsiah 'ong-bao, tseo-c'ih. Pi-læh-to teh ge-he kông, “Hao mông keh Nying!”

> 5 耶穌戴刺編個平天冠，着紅袍，走出。彼拉多搭渠許講，“好望箇人！”

·6 Tsi-s-tsiang teh ts'a-yüoh ih mông-djôh, ziu ao-ky'i-le, kông, “Ting Ge ze zih-z-kô-zông, ting Ge ze zih-z-kô-zông.” Pi-læh-to teh ge-he kông, “Ng-he z-kyi hao ting Ge ze zih-z-kô-zông: ngô mông Ge z m-yiu ze.”

> 6 祭司長搭差役一望着，就謳起來，講，“釘渠在十字架上，釘渠在十字架上。”彼拉多搭渠許講，“爾許自己好釘渠在十字架上：我望渠是無有罪。”

·7 Yiu-t'a nying we-teh ge kông, “Ngô-he yiu ih-diao leh-fæh, tsiao keh leh-fæh Ge ing-ke s, ing-yü Ge Z sön Z Zông-ti-keh N-ts.”

> 7 猶太人回答渠講，“我許有一條律法，照箇律法渠應該死，因爲渠自算自上帝個兒子。”

·8 Pi-læh-to t'ing-djôh keh shih-wa, yüih-fæh p'ô-gyü:

> 8 彼拉多聽着箇說話，越發怕懼：

·9 yi tseo-tsing kong-dông, teh Yia-su kông, “Ng jong 'ah-yi le?” Yia-su feh we-teh ge.

> 9 又走進公堂，搭耶穌講，“爾從{何}{裏}來？”耶穌弗回答渠。

·10 Pi-læh-to teh Ge kông, “Ng feh k'eng teh ngô kông feh? Ky'i feh hyiao-teh ngô yiu gyün-ping hao ting Ng ze zih-z-kô-zông, ah yiu gyün-ping hao sih-fông Ng?”

> 10 彼拉多搭渠講，“爾弗肯搭我講弗？豈弗曉得我有權柄好釘爾在十字架上，也有權柄好釋放爾？”

·11 Yia-su we-teh kông, “Ziah feh-z jong zông-deo s-peh ng, ng ziu m-yiu gyün-ping hao bæn Ngô: su-i song Ngô peh ng cü-ts, ge-keh ze kah-nga do.”

> 11 耶穌回答講，“若弗是從上頭賜畀爾，爾就無有權柄好辦我：所以送我畀爾主子，渠個罪格外大。”

·12 Yü-ts Pi-læh-to wa-sön fông Ge. Dæn-z Yiu-t'a nying ao-ky'i-le, kông, “Ng ziah sih-fông keh Nying, feh-z Ke-sæh-keh cong-zing: væn-pah z lih tso wông cü-ts z bön-nyih Ke-sæh.”

> 12 爲之彼拉多划算放渠。但是猶太人謳起來，講，“爾若釋放箇人，弗是該撒個忠臣：凡百自立做王主子是叛逆該撒。”

·13 Pi-læh-to t'ing-djôh keh shih-wa, ziu ta Yia-su c'ih-le, tseo-tao ih-ke P'u-wa-zih su-ze, Hyi-pah-le t'u-ing kông Ah-pô-da, ze-kæn zo dông.

> 13 彼拉多聽着箇說話，就帶耶穌出來，走到一個鋪華石所在，希伯來土音講厄巴大，在{簡}坐堂。

·14 Keh z-'eo z yü-bi yü-yiah-tsih-keh nyih; mao ng z tsing; ziu teh Yiu-t'a nying kông, “Hao mông ng-keh Wông-ti!”

> 14 箇時候是預備逾越節個日；毛午時正；就搭猶太人講，“好望爾個皇帝！”

·15 Ge-he ao-ky'i-le, kông, “Tön Ge gao, tön Ge gao, ting Ge ze zih-z-kô-zông.” Pi-læh-to teh ge-he kông, “Ngô hao peh ng-he-keh Wông-ti ting ze zih-z-kô-zông feh?” Tsi-s-tsiang we-teh, kông, “Djü Ke-sæh ts-nga ngô-he m-yiu bih-ke Wông-ti.”

> 15 渠許謳起來，講，“斷渠爻，斷渠爻，釘渠在十字架上。”彼拉多搭渠許講，“我好畀爾許個皇帝釘在十字架上弗？”祭司長回答，講，“除該撒之外我許無有別個皇帝。”

·16 Pi-læh-to ziu peh Yia-su kao-de ge-he k'e ting ze zih-z-kô-zông. GE-HE peh Yia-su t'a-k'e:

> 16 彼拉多就畀耶穌交代渠許去釘在十字架上。渠許畀耶穌拖去：

·17 Yia-su Z-kyi gwæn zih-z-kô tseo-c'ih tao ih-ke di-fông di-ming K'u-leo, Hyi-pah-le t'u-ing kông Kôh-kôh-t'a:

> 17 耶穌自己擐十字架走出到一個地方地名骷髏，希伯來土音講各各他：

·18 ze-kæn ting Ge ze zih-z-kô-zông, wæ-yiu liang-ke nying jü-de ting, ih-ke ze i-pin ih-ke ze kæn-pin, Yia-su ze cong-yiang.

> 18 在{簡}釘渠在十字架上，還有兩個人聚隊釘，一個在{倚}邊一個在{簡}邊，耶穌在中央。

·19 Pi-læh-to sia ih-tsiang z-diao, t'ih ze zih-z-kô zông-min; sia-lôh kông, “NÔ-SÆH-LÆH-KEH YIA-SU, YIU-T'A NYING-KEH WÔNG-TI.”

> 19 彼拉多寫一張字條，貼在十字架上面；寫落講，“拿撒勒個耶穌，猶太人個皇帝。”

·20 Yiu hyü-to Yiu-t'a nying doh keh-tsiang z-diao: ing-yü Yia-su ting zih-z-kô su-ze teh zing-li lin-gying: ping-ts'ia yüong Hyi-pah-le, Hyi-læh, Lo-mô z-ngæn.

> 20 有許多猶太人讀箇張字條：因爲耶穌釘十字架所在搭城裏連近：幷且用希伯來，希臘，羅馬字眼。

·21 Yiu-t'a nying-keh tsi-s-tsiang ziu teh Pi-læh-to kông, “Feh yüong sia, ‘Yiu-t'a nying-keh Wông-ti;’ hao sia, ‘Ge Z-kyi kông, Ngô z Yiu-t'a nying-keh Wông-ti.’”

> 21 猶太人個祭司長就搭彼拉多講，“弗用寫，‘猶太人個皇帝；’好寫，‘渠自己講，我是猶太人個皇帝。’”

·22 Pi-læh-to we-teh kông, “Ngô su sia z-t'ih sia.”

> 22 彼拉多回答講，“我所寫是{剔}寫。”

·23 Ping-ting yi-kying ting Yia-su ze zih-z-kô-zông, 'eo-deo do Ge i-zông s-ku feng-k'e, kôh-nying ih-ku; yi do t'i-li i-zông: keh t'i-li i-zông m-vong, ing-yü jong zông tao-'ô tso ih-gyin sang.

> 23 兵丁已經釘耶穌在十字架上，後頭馱渠衣裳四股分開，各人一股；又馱體裏衣裳：箇體裏衣裳無縫，因爲從上到下{佐}一件生。

·24 Ge-he jü-de kông, “Ngô-he hyiao p'ah-se ge, hao côh-kyiu, mông kæh-nying teh-djôh:” peh keh-tsih Sing-shü yiu ing-nyin, ziu-z kông, “Ngô nga-min i-zông ge-he jü-de feng-k'e, yü Ngô t'i-li i-zông ge-he côh-kyiu.” [S.22.18.] Keh ping-ting z-t'ih tso fæh.

> 24 渠許聚隊講，“我許{=休要}𤖼碎渠，好捉鬮，望何人得着：”畀箇節聖書有應驗，就是講，“我外面衣裳渠許聚隊分開，爲我體裏衣裳渠許捉鬮。”箇兵丁是{剔}做法。

·25 Yia-su-keh nyiang, teh Ge nyiang-keh ts-me, Kah-liu-pô-keh ts'i-ts Mô-li-ô; wæ-yiu Meh-da-læh-keh Mô-li-ô, tu gyi ze Ge zih-z-kô wang-pin.

> 25 耶穌個娘，搭渠娘個姊妹，革流巴個妻子馬利亞；還有抹大拉個馬利亞，都徛在渠十字架橫邊。

·26 Yia-su mông-djôh Ge nyiang, wæ-yiu su e-sih-keh meng-du gyi ze-kæn, ziu teh Ge nyiang kông, “Nyiang, mông ng-keh n-ts.”

> 26 耶穌望着渠娘，還有所愛惜個門徒徛在{簡}，就搭渠娘講，“娘，望爾個兒子。”

·27 Yi teh keh meng-ku[^19-27] kông, “Mông ng-keh nyiang.” Jong keh z-'eo keh meng-du tsih ge tao z-kyi u-li.

> 27 又搭箇門徒講，“望爾個娘。”從箇時候箇門徒接渠到自己{烏}裏。

·28 'Eo-deo Yia-su hyiao-teh yiang-yiang z-kön yi-kying wön-jün, iao peh Sing-shü yiu ing-nyin, ziu kông, “Ngô k'eo-k'eh.”

> 28 後頭耶穌曉得樣樣事幹已經完全，要畀聖書有應驗，就講，“我口渴。”

·29 Ze-kæn yiu ih-bing ts'u ts-mön: ge-he do he-min-hwa, ts'u tsing-t'eo, kyi ze ngeo-sih-tsao[^19-29], di tao Yia-su-keh k'eo.

> 29 在{簡}有一瓶醋𣥼滿：渠許馱海綿花，醋浸透，繫在牛膝草，遞到耶穌個口。

·30 Yia-su ziu-ku ts'u, kông, “Z-kön zing-kong:” deo zia geo-lôh, ling-weng kao peh T'in-Vu.

> 30 耶穌受過醋，講，“事幹成功：”頭斜{佝}落，靈魂交畀天父。

·31 YIU-T'A nying, ing-yü keh z yü-bi-nyih, sang-teh s-siu ön-sih-nyih kwa ze zih-z-kô (ing-yü z do ön-sih-nyih), su-i gyiu Pi-læh-to, iao ge ing-zing k'ao-dön ge-he kyiah-kweh, do-ku ge-he s-siu.

> 31 猶太人，因爲箇是預備日，省得屍首安息日掛在十字架（因爲是大安息日），所以求彼拉多，要渠應承敲斷渠許腳骨，馱過渠許屍首。

·32 Ping-ting tseo-le, k'ao-dön liang-ke tso-de ting-kæn-keh kyiah-kweh:

> 32 兵丁走來，敲斷兩個{佐}隊釘{簡}個腳骨：

·33 tao Yia-su su-ze, mông Ge yi-kying s-gao, ziu feh k'ao-dön Ge kyiah-kweh:

> 33 到耶穌所在，望渠已經死爻，就弗敲斷渠腳骨：

·34 dæn-z yiu ih-ke ping do ih-ts ts'iang c'ôh-tsing Ge iao-hyih, ziu yiu hyüih teh shü liu-c'ih.

> 34 但是有一個兵馱一支槍戳進渠腰脅，就有血搭水流出。

·35 Tso kyin-tsing cü-ts z ts'ing-ngæn mông-ku, ge-keh kyin-tsing z tsing: ge ah hyiao-teh su kông z tsing wa, hao peh ng-he siang-sing.

> 35 做見證主子是親眼望過，渠個見證是真：渠也曉得所講是真話，好畀爾許相信。

·36 Keh-sih z-kön z-t'ih tso-fæh, peh keh-tsih Sing-shü yiu ing-nyin, ziu-z, “Ge-keh kweh-deo ih-keng fe k'ao-dön.” [C.12.46.]

> 36 箇些事幹是{剔}做法，畀箇節聖書有應驗，就是，“渠個骨頭一根{=弗會}敲斷。”

·37 Sing-shü wæ-yiu ih-tsih kông, “Ge-he tsiang-le we mông ge-he su c'ôh-siang Cü-ts.” [Sk.12.10.]

> 37 聖書還有一節講，“渠許將來會望渠許所戳傷主子。”

·38 Keh-sih z-kön ts-'eo, Ô-li-mô-t'a-keh Iah-seh, ah z tso Yia-su-keh meng-du, tsih yü p'ô Yiu-t'a nying z ön-cong tso, gyiu Pi-læh-to peh ge do Yia-su-keh s-siu: Pi-læh-to ing-zing. Ge tseo-le, peh Yia-su-keh s-siu do-k'e.

> 38 箇些事幹之後，亞利馬太個約瑟，也是做耶穌個門徒，只爲怕猶太人是暗中做，求彼拉多畀渠馱耶穌個屍首：彼拉多應承。渠走來，畀耶穌個屍首馱去。

·39 Wæ-yiu ih-ke Nyi-ko-ti-meo, ziu-z jong-zin yia-li le kyin Yia-su cü-ts, ge yiu meh-yiah teh lu-kwe mao ih-pah kying do-le.

> 39 還有一個尼哥底母，就是從前夜裏來見耶穌主子，渠有沒藥搭蘆薈毛一百斤馱來。

·40 Ge-he, tsiao Yiu-t'a nying ön-tsông-keh kwe-kyü, yüong si-mô-pu teh hyiang-liao, pao-hao Yia-su-keh s-siu.

> 40 渠許，照猶太人安葬個規矩，用細麻布搭香料，包好耶穌個屍首。

·41 Ze Yia-su ting zih-z-kô su-ze yiu ih-ke yün, yün-li yiu ih-k'ông ziu-veng, jong m-yiu nying ön-tsông-ku.

> 41 在耶穌釘十字架所在有一個園，園裏有一❓壽墳，從無有人安葬過。

·42 Keh nyih z Yiu-t'a nying-keh yü-bi-nyih, su-i ze-kæn ön-tsông Yia-su, ing-yü keh-k'ông veng lin-gying.

> 42 箇日是猶太人個預備日，所以在{簡}安葬耶穌，因爲箇❓墳連近。


## I'ö. 20.

> I'ö. 20.

**_1 Mô-li-ô tao veng-mo k'e: 3 Pi-teh teh Iah-'ön ah k'e. 11 Yia-su yin-c'ih peh Meh-da-læh-keh Mô-li-ô, 19 yi yin-c'ih peh meng-du. 24 To-mô feh siang-sing, 'eo-deo tsiao-nying Ge. 30 Siang-sing sing-shü shih-wa hao teh-kyiu._**

> **_1 馬利亞到墳墓去：3 彼得搭約翰也去。11 耶穌現出畀抹大拉個馬利亞，19 又現出畀門徒。24 多馬弗相信，後頭招認渠。30 相信聖書說話好得救。_**

·1 TS'IH-NYIH-KEH deo-nyih, t'in vong liang, Meh-da-læh-keh Mô-li-ô tao veng-mo k'e, mông-djôh veng-meng-k'eo-keh zih-deo yi-kying yi-ku.

> 1 七日個頭日，天朆亮，抹大拉個馬利亞到墳墓去，望着墳門口個石頭已經移過。

·2 Ge ziu diao-k'e zing-djôh Si-meng Pi-teh, teh keh bih-ke meng-du, ziu-z Yia-su su e-sih-keh, teh ge-he kông, “Yiu nying peh Cü jong veng-li do-c'ih, ngô-he feh hyiao-teh pa ze 'ah-yi.”

> 2 渠就趒去尋着西門彼得，搭箇別個門徒，就是耶穌所愛惜個，搭渠許講，“有人畀主從墳裏馱出，我許弗曉得擺在{何}{裏}。”

·3 Pi-teh teh keh bih-ke meng-du ziu tseo-c'ih tao veng-mo k'e.

> 3 彼得搭箇別個門徒就走出到墳墓去。

·4 Liang-ke nying dong-zi diao-k'e: keh meng-du pi Pi-teh diao-teh kw'a, sin tao veng-mo;

> 4 兩個人同齊趒去：箇門徒比彼得趒得快，先到墳墓；

·5 ziu geo-lôh, mông-djôh si-mô-pu pa-kæn; dæn-z vong tsing-k'e.

> 5 就{佝}落，望着細麻布擺{簡}；但是朆進去。

·6 Si-meng Pi-teh jü-'eo kön-tao, ziu tseo-tsing veng-li, mông-djôh mô-pu pa-kæn;

> 6 西門彼得隨後趕到，就走進墳裏，望着麻布擺{簡}；

·7 wæ-yiu pao Ge deo-keh siu-kying, feh teh mô-pu jü-de, z ling-nga tsih ze-kæn.

> 7 還有包渠頭個手巾，弗搭麻布聚隊，是另外折在{簡}。

·8 Keh bih-ke meng-du, ziu-z sin tao veng-mo cü-ts, ah tsing-k'e, ge mông-djôh ziu siang-sing.

> 8 箇別個門徒，就是先到墳墓主子，也進去，渠望着就相信。

·9 Ing-yü ge-he wæ feh ming-bah Sing-shü su kông, Ge pih iao jong s-nying cong-yiang weh-cün-le.

> 9 因爲渠許還弗明白聖書所講，渠必要從死人中央活轉來。

·10 Keh liang-ke meng-du ziu cün tao z-kyi u-li.

> 10 箇兩個門徒就轉到自己{烏}裏。

·11 Mô-li-ô gyi ze veng-meng-k'eo, ze-teh k'oh: k'oh z-'eo dziao veng-li geo-lôh mông-mông,

> 11 馬利亞徛在墳門口，在{搭}哭：哭時候朝墳裏{佝}落望望，

·12 mông-djôh liang-ke t'in-s tsiah shih-bah i-zông, zo ze Yia-su s-siu ön-tsông su-ze, ih-ke ze deo, ih-ke ze kyiah.

> 12 望着兩個天使着雪白衣裳，坐在耶穌屍首安葬所在，一個在頭，一個在腳。

·13 T'in-s teh ge kông, “Nyü-nying, ng zao yün-ku k'oh?” Ge kông, “Yiu nying peh ngô Cü do-k'e, feh-ts pa ze 'ah-yi.”

> 13 天使搭渠講，“女人，爾{唣}緣故哭？”渠講，“有人畀我主馱去，弗知擺在{何}{裏}。”

·14 Keh shih-wa kông-ku, ziu le-cün, mông-djôh Yia-su gyi-teh, ah feh hyiao-teh Ge z Yia-su.

> 14 箇說話講過，就{擂}轉，望着耶穌徛{搭}，也弗曉得渠是耶穌。

·15 Yia-su teh ge kông, “Nyü-nying, ng zao yün-ku k'oh? Ng zing kæh-nying?” Mô-li-ô ts'eng z kwön-yün cü-ts, ziu teh ge kông, “Sin-sang, Ng ziah peh Ge do-ku, pa ze 'ah-yi teh ngô kông, peh ngô hao k'e do.”

> 15 耶穌搭渠講，“女人，爾{唣}緣故哭？爾尋何人？”馬利亞忖是管園主子，就搭渠講，“先生，爾若畀渠馱過，擺在{何}{裏}搭我講，畀我好去馱。”

·16 Yia-su teh ge kông, “Mô-li-ô.” Ge le-cün teh Yia-su kông, “Læh-po-nyi!” ziu-z Sin-sang i-s.

> 16 耶穌搭渠講，“馬利亞。”渠{擂}轉搭耶穌講，“拉波尼！”就是先生意思。

·17 Yia-su teh ge kông, “Hyiao môh Ngô; ing-yü Ngô wæ-vong sing-zông tao Vu-ts'ing su-ze: ng hao k'e, teh Ngô hyüong-di kông, ‘Ngô-keh Vu-ts'ing ah z ng-keh Vu-ts'ing, Ngô-keh Zông-ti ah-z ng-keh Zông-ti: Ngô sing-zông tao Ge su-ze k'e’”

> 17 耶穌搭渠講，“{=休要}摸我；因爲我還朆升上到父親所在：爾好去，搭我兄弟講，‘我個父親也是爾個父親，我個上帝也是爾個上帝：我升上到渠所在去’”

·18 Meh-da-læh-keh Mô-li-ô ziu le t'ong-ts meng-du, kông, Ngô yi-kying mông-djôh Cü; Cü yiu keh shih-wa teh ge kông-ku.

> 18 抹大拉個馬利亞就來通知門徒，講，我已經望着主；主有箇說話搭渠講過。

·19 TÔNG-NYIH æn-keng, ziu-z ts'ih-nyih-keh deo-nyih, meng-du jü-zih-keh su-ze yü p'ô Yiu-t'a nying peh meng kwæn-lao, Yia-su le, gyi ze cong-yiang, teh ge-he kông, “Ts'ing ng-he bing-ön.”

> 19 當日晏根，就是七日個頭日，門徒聚集個所在爲怕猶太人畀門關牢，耶穌來，徛在中央，搭渠許講，“請爾許平安。”

·20 Keh shih-wa kông-ku ziu peh ge-he mông Ge siu teh iao-hyih. Meng-du mông-djôh Cü, ziu kao-hying.

> 20 箇說話講過就畀渠許望渠手搭腰脅。門徒望着主，就高興。

·21 Yia-su yi teh ge-he kông, “Ts'ing ng-he bing-ön: ziang Vu-ts'ing ts'a Ngô le, Ngô ah ts'a ng-he k'e.”

> 21 耶穌又搭渠許講，“請爾許平安：像父親差我來，我也差爾許去。”

·22 Shih-wa kông-ku, ziu c'ü ih-k'eo ky'i, kông, “Ng-he hao tsih-ziu Sing-Ling.

> 22 說話講過，就吹一口氣，講，“爾許好接受聖靈。

·23 Ng-he sô-gao kæh-nying ze, ge-he ze ziu sô-gao; liu kæh-nying-keh ze, ge-he ze ziu liu-lao.”

> 23 爾許赦爻何人罪，渠許罪就赦爻；留何人個罪，渠許罪就留牢。”

·24 Zih-nyi meng-du cong-yiang yiu ih-ke To-mô yi ts'ing-hwu Ti-t'u-mô, Yia-su le z-'eo ge vong teh ge-he jü-de.

> 24 十二門徒中央有一個多馬又稱呼低土馬，耶穌來時候渠朆搭渠許聚隊。

·25 Gyi-yü meng-du teh ge kông, “Ngô-he yi-kying mông-djôh Cü.” To-mô teh ge-he kông, “Ngô ziah vong mông-djôh Ge siu-keh ting-u, tsih-mih-deo môh-djôh Ge-keh ting-u, siu môh-djôh Ge iao-hyih, ngô tsong feh siang-sing.”

> 25 其餘門徒搭渠講，“我許已經望着主。”多馬搭渠許講，“我若朆望着渠手個釘{塢}，節末頭摸着渠個釘{塢}，手摸着渠腰脅，我總弗相信。”

·26 Ku pæh-nyih meng-du yi ze oh-li, To-mô ah jü-de. Meng tu kwæn-gao, Yia-su le, gyi ze cong-yiang, kông, “Ts'ing ng-he bing-ön.”

> 26 過八日門徒又在屋裏，多馬也聚隊。門都關爻，耶穌來，徛在中央，講，“請爾許平安。”

·27 Ziu teh To-mô kông, “Ng-keh tsih-mih-deo long-c'ih, môh-môh Ngô siu; ng-keh siu long-c'ih, môh-môh Ngô iao-hyih: hyiao feh siang-sing, tsong iao siang-sing.”

> 27 就搭多馬講，“爾個節末頭{隆}出，摸摸我手；爾個手{隆}出，摸摸我腰脅：{=休要}弗相信，總要相信。”

·28 To-mô we-teh Ge kông, “Ngô-keh Cü ngô-keh Zông-ti.”

> 28 多馬回答渠講，“我個主我個上帝。”

·29 Yia-su teh ge kông, “To-mô, ng yü mông-djôh Ngô, su-i siang-sing: vong mông-djôh ah we siang-sing cü-ts, yiu foh-ky'i.”

> 29 耶穌搭渠講，“多馬，爾爲望着我，所以相信：朆望着也會相信主子，有福氣。”

·30 Yia-su ze meng-du min-zin wæ-yiu hyü-to zing-tsih tso-ku, vong sia ze keh-peng shü:

> 30 耶穌在門徒面前還有許多神跡做過，朆寫在箇本書：

·31 keh-sih z-kön sia-lôh hao peh ng-he siang-sing Yia-su z Kyi-toh, Zông-ti-keh N-ts; siang-sing k'ao-djôh Ge ming-deo hao teh-djôh weh-ming.

> 31 箇些事幹寫落好畀爾許相信耶穌是基督，上帝個兒子；相信靠着渠名頭好得着活命。


## I'ö. 21.

> I'ö. 21.

**_1 Yia-su yi yin-c'ih peh meng-du. 12 Teh ge jü-de ky'üoh: 15 feng-fu Pi-teh ü Ge-keh siao-yiang teh yiang: 18 t'ong-ts Pi-teh ge 'eo-le iao tsa s-fæh: 21 p'i-bing Pi-teh. 25 Kwæn-meng shih-wa._**

> **_1 耶穌又現出畀門徒。12 搭渠聚隊喫：15 吩咐彼得喂渠個小羊搭羊：18 通知彼得渠後來要怎死法：21 批評彼得。25 關門說話。_**

·1 KEH z-kön yi-'eo, Yia-su ze Di-pi-li-ô he-pin yi yin-c'ih peh meng-du; Ge yin-c'ih z-t'ih yiang-ts.

> 1 箇事幹以後，耶穌在提庇哩亞海邊又現出畀門徒；渠現出是{剔}樣子。

·2 Yiu Si-meng Pi-teh, teh To-mô ts'ing-hwu Ti-t'u-mô, wæ-yiu Kô-li-li Kô-nô-keh Nô-dæn-nyih, teh Si-pi-t'a liang-ke n-ts, wæ-yiu liang-ke meng-du, tu ze-kæn.

> 2 有西門彼得，搭多馬稱呼低土馬，還有加利利迦拿個拿但業，搭西庇太兩個兒子，還有兩個門徒，都在{簡}。

·3 Si-meng Pi-teh teh ge-he kông, “Ngô k'ô-ng k'e.” Ge-he teh ge kông, “Ngô-he teh ng jü-de k'e.” Ge-he ziu tseo-c'ih, lôh-jün; keh yia ih-ting m-kao k'ô-lao.

> 3 西門彼得搭渠許講，“我揢魚去。”渠許搭渠講，“我許搭爾聚隊去。”渠許就走出，落船；箇夜一{點}無告揢牢。

·4 T'in-liang, Yia-su gyi ze 'ön-zông: meng-du feh hyiao-teh z Yia-su.

> 4 天亮，耶穌徛在岸上：門徒弗曉得是耶穌。

·5 Yia-su teh ge-he kông, “Siao-nying, ng-he yiu zah-m ky'üoh-zih ze-teh feh?” Ge-he we-teh Ge kông, “M-yiu.”

> 5 耶穌搭渠許講，“小人，爾許有甚麼喫食在{搭}弗？”渠許回答渠講，“無有。”

·6 Yia-su kông, “Ze jün-keh jing-siu-pin tang mông, ziu we k'ô-lao.” Ge-he tang-lôh, yü ng to-mang mông bæh-feh-dong.

> 6 耶穌講，“在船個順手邊打網，就會揢牢。”渠許打落，爲魚多猛網拔弗動。

·7 Yia-su su e-sih-keh meng-du teh Pi-teh kông, “Keh z Cü.” Si-meng Pi-teh ih t'ing-djôh z Cü, (yü c'ih-diao-diao), ziu p'i i-zông t'iao-lôh he.

> 7 耶穌所愛惜個門徒搭彼得講，“箇是主。”西門彼得一聽着是主，（爲{出}條條），就披衣裳跳落海。

·8 Gyi-yü meng-du ts'ang siao-jün, bæh keh mông ng tsing-le; ing-yü teh 'ön tsang-feh-mang, tsih ts'ô nyin-pô dziang.

> 8 其餘門徒撐小船，拔箇網魚進來；因爲搭岸爭弗猛，只差廿把丈。

·9 Ge-he zông 'ön, mông-djôh yiu t'æn sa-'ong, ho-zông yiu ng; wæ-yiu ping.

> 9 渠許上岸，望着有炭❓紅，火上有魚；還有餅。

·10 Yia-su teh ge-he kông, “Te k'ô-lao-keh ng, do kyi-kwang le.”

> 10 耶穌搭渠許講，“{對}揢牢個魚，馱幾梗來。”

·11 Si-meng Pi-teh ziu k'e, t'a mön-mông zông-'ön, mông-li yiu do ng ih-pah ng-zih sæn kwang: shü-tsih t'ih do[^21-11], mông vong lih-gao.

> 11 西門彼得就去，拖滿網上岸，網裏有大魚一百五十三梗：雖只{剔}多，網朆裂爻。

·12 Yia-su teh ge-he kông, “Hao le ky'üoh.” Meng-du m-nying kön-tæn meng Ge, “Ng z kæh-nying?” ing-yü hyiao-teh Ge z Cü.

> 12 耶穌搭渠許講，“好來喫。”門徒無人敢膽問渠，“爾是何人？”因爲曉得渠是主。

·13 Yia-su ziu le, do ping feng peh ge-he, ng ah z-t'ih.

> 13 耶穌就來，馱餅分畀渠許，魚也是{剔}。

·14 Keh z Yia-su jong s-nying cong-yiang weh-cün-le ts-'eo, di-sæn t'ao yin-c'ih peh Ge meng-du.

> 14 箇是耶穌從死人中央活轉來之後，第三套現出畀渠門徒。

·15 Ge-he ky'üoh-ku, Yia-su teh Si-meng Pi-teh kông, “Iah-nô-keh n-ts Si-meng, ng pi keh-sih kah-nga e-kying Ngô feh?” Ge kông, “Cü, z-keh; Ng hyiao-teh ngô z ts'ing-e Ng.” Yia-su teh ge kông, “Ü Ngô-keh siao-yiang.”

> 15 渠許喫過，耶穌搭西門彼得講，“約拿個兒子西門，爾比箇些格外愛敬我弗？”渠講，“主，是個；爾曉得我是親愛爾。”耶穌搭渠講，“喂我個小羊。”

·16 Di-nyi t'ao yi teh ge kông, “Iah-nô-keh n-ts Si-meng, ng e-kying Ngô feh?” Ge kông, “Cü, z-keh; Ng hyiao-teh ngô z ts'ing-e Ng.” Yia-su teh ge kông, “Kwön Ngô-keh yiang.”

> 16 第二套又搭渠講，“約拿個兒子西門，爾愛敬我弗？”渠講，“主，是個；爾曉得我是親愛爾。”耶穌搭渠講，“管我個羊。”

·17 Di-sæn t'ao teh ge kông, “Iah-nô-keh n-ts Si-meng, ng z ts'ing-e Ngô feh?” Pi-teh, yü Yia-su di-sæn t'ao meng ge. “Ng ts'ing-e Ngô feh?” ziu iu-zeo teh Ge kông, “Cü, Ng yiang-yiang hyiao-teh; Ng hyiao-teh ngô z ts'ing-e Ng.” Yia-su teh ge kông, “Ü Ngô-keh yiang,

> 17 第三套搭渠講，“約拿個兒子西門，爾是親愛我弗？”彼得，爲耶穌第三套問渠。“爾親愛我弗？”就憂愁搭渠講，“主，爾樣樣曉得；爾曉得我是親愛爾。”耶穌搭渠講，“喂我個羊，

·18 Ngô lao-zih teh ng kông, Ng shü-shü siao z-'eo, z kyi z-keh kyi-iao-ta, iao tao 'ah-yi k'e ziu tao 'ah-yi k'e: teng-tao ng lao z-'eo, ng we long-c'ih siu, peh bih-nying kyi-lao, t'a ng tao feh iao k'e-keh su-ze.”

> 18 我老實搭爾講，爾歲歲小時候，自繫自個繫腰帶，要到{何}{裏}去就到{何}{裏}去：等到爾老時候，爾會{隆}出手，畀別人繫牢，拖爾到弗要去個所在。”

·19 Ge kông keh shih-wa, z ts-tin Pi-teh 'eo-le iao tsa s-fæh kyü yüong-wa peh Zông-ti. Kông-ku ziu teh ge kông, “Ng keng Ngô.”

> 19 渠講箇說話，是指點彼得後來要怎死法歸榮華畀上帝。講過就搭渠講，“爾跟我。”

·20 Pi-teh le-cün, mông-djôh Yia-su su e-sih-keh meng-du keng-tseo; ziu-z keh ky'üoh yia-væn z-'eo ge ze Yia-su hyüong-kw'eng-deo meng Ge kông, “Cü, z kæh-nying iao ma Ng?”

> 20 彼得{擂}轉，望着耶穌所愛惜個門徒跟走；就是箇喫夜飯時候渠在耶穌胸窟頭問渠講，“主，是何人要賣爾？”

·21 Pi-teh mông-djôh ge, ziu teh Yia-su kông, “Cü, keh nying tsa-sang?”

> 21 彼得望着渠，就搭耶穌講，“主，箇人怎生？”

·22 Yia-su teh ge kông, “Ngô ziah iao ge ze-i dzih tao Ngô le z-'eo, teh ng zao siang-kön? Ng keng Ngô.”

> 22 耶穌搭渠講，“我若要渠在{倚}直到我來時候，搭爾{唣}相干？爾跟我。”

·23 Hyüong-di cong-yiang keh shih-wa djün k'e, kông, “Keh meng-du fe s:” dæn-z Yia-su vong teh Pi-teh kông, “Ge fe s;” z kông, “Ngô ziah iao ge ze-i dzih tao Ngô le z-'eo, teh ng zao siang-kön?”

> 23 兄弟中央箇說話傳開，講，“箇門徒{=弗會}死：”但是耶穌朆搭彼得講，“渠{=弗會}死；”是講，“我若要渠在{倚}直到我來時候，搭爾{唣}相干？”

·24 TE-TSING keh z-kön, sia keh z-kön cü-ts, ziu-z keh meng-du: ngô-he ah hyiao-teh ge-keh te-tsing z tsing.

> 24 對證箇事幹，寫箇事幹主子，就是箇門徒：我許也曉得渠個對證是真。

·25 Yia-su wæ-yiu hyü-to z-kön tso-ku, ziah-z gyin-tang-gyin sia-lôh, ngô ts'eng sia-lôh-keh shü ziu-z si-zông k'ông-feh-ku. Ô-meng.

> 25 耶穌還有許多事幹做過，若是件打件寫落，我忖寫落個書就是世上囥弗過。亞門。



------
[^6-12]: 應爲：lông-fi。
[^19-27]: 應爲：meng-du。
[^19-29]: 應爲：ngeo-sih-ts'ao。
[^21-11]: 應爲：to。




